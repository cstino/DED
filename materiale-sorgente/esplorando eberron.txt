
--- PAGE 1 ---

--- PAGE 2 ---

--- PAGE 3 ---
Keith-Baker.com
Needgames.it
Riconoscimenti
Designer Responsabile: Keith Baker
Designer Aggiuntivi: Will Brolley, Laura Hirsbrunner, 
Wayne Chang
Consulenti Linguaggio Goblin: Don Bassingthwaite, 
Jarrod Taylor
Revisione: Laura Hirsbrunner
Lettori Temi Sensibili: Gabriel Hicks, Anne Gregersen, 
Imogen Gingell
Direzione Artistica: Wayne Chang
Responsabile Progetto Grafico: Laura Hirsbrunner
Progetto Grafico: Cody Faulk, Darrin Scott
Illustrazione di Copertina: Thomas Bourdon
Cartografo: Marco “MA4PS” Bernardini
Illustrazioni Interne: Benjamin Hubel, Carolina Cesario, 
Dante Ezio Cifaldi, David Auden Nash, Ekaterina 
Yastrubetskaya, James Austin, Juho Huttunen, Júlio 
Azevedo, Katerina Poliakova, Kelly Brown, Kristóf 
Köteles, Laura Hirsbrunner, Luca Bancone, Lucas 
Bonatto Guerrini, Marco “MA4PS” Bernardini, Mariana 
Suarez Otero, Matthew Riley, Olie Boldador, Simon 
Zhong, Vincentius Matthew
Illustrazioni Aggiuntive: Bob Greyvenstein, Bruno Balixa, 
Dean Spencer, Forrest Imel, Juan Diego Dianderas, 
Marin Iurii, Storn Cook, Tithi Luadthong, Wren Hunter, 
arte aggiuntiva cortesia di Wizards of the Coast
Produzione: Wayne Chang
Playtester: Alex D’Amico, Andrew Bishkinskyi, Anne 
Gregersen, Colin Marriott, Dorius Alyre ir’Korran, 
Imogen Gingell, Jarrod Taylor, Joseph Meehan, Kristian 
Serrano, Patrick Dunning, Sadie Lowry, Steve Fidler, 
Tim Hirsbrunner
Ringraziamenti Speciali da Keith: Grazie a Jennifer Ellis 
per la sua costante ispirazione e a Jeremy Crawford, 
Christopher Perkins, Bill Slavicsek, James Wyatt e ai molti 
altri che hanno reso Eberron il mondo che è oggi.
Ringraziamenti Speciali da Wayne: Grazie a tutti gli amici e 
ai fan: il vostro entusiasmo nel corso di questo viaggio è 
stato straordinario! Grazie soprattutto ad Abigail, Gabriel 
e Joanne, che hanno atteso pazientemente che il loro 
marito e padre tornasse dalle profondità di Eberron.
EDIZIONE ITALIANA A CURA DI NEED GAMES
Direttore Editoriale: Nicola Degobbis
Supervisione: Nicola Degobbis, Marco Munari
Traduzione: Fiorenzo Delle Rupi
Revisione: Rocco Bucciarelli
Impaginazione: Davide Ruini
Cacciatori di Errori: Nicola Degobbis, Sara Gianotto, 
Marco Munari, Matteo Pedroni
Attenzione: Il tempo lineare è un’illusione. Questo libro, pubblicato dalla 
Cittadella Nascosta di Xoriat, contiene segreti che non erano destinati 
a essere rivelati ancora per secoli. Leggendoli ora, state sviando la 
focalizzazione del labirinto della realtà e distruggendo ciò che avrebbe 
potuto essere. Quel futuro ora è una banana che non sarà mai sbucciata.
IN COPERTINA
Con l’aiuto delle enigmatiche Figlie 
di Sora Kell del Droaam, i temerari 
avventurieri noti come i Tassi hanno 
aperto un portale verso Dal Quor, 
un’impresa da tempo ritenuta 
impossibile. Riuscirà l’artefice Dela 
d’Cannith a padroneggiare il Globo di 
Dol Azur, smarrito nei sogni, prima che 
i suoi compagni siano sopraffatti dai 
quori du’ulora e tsucora? Questa scena 
prende vita grazie a Thomas Bourdon.
Gli incantesimi contrassegnati con GOX sono descritti nella 
Guida Omnicomprensiva di Xanathar.
Versione italiana: 1.0 basata su versione originale 1.05.
DUNGEONS & DRAGONS, D&D, Wizards of the Coast, Forgotten Realms, Ravenloft, Eberron, 
the dragon ampersand, Ravnica and all other Wizards of the Coast product names, and their 
respective logos are trademarks of Wizards of the Coast in the USA and other countries.
This work contains material that is copyright Wizards of the Coast and/or other authors. Such 
material is used with permission under the Community Content Agreement for Dungeon 
Masters Guild.
All other original material in this work is copyright 2020 by KB Presents and published under 
the Community Content Agreement for Dungeon Masters Guild.

--- PAGE 4 ---
Indice
Prefazione....................................................................... 5
Capitolo 1: Alla Scoperta di Eberron......................... 7
Ere Passate.......................................................................................7
L’Alba della Creazione...............................................................7
L’Era dei Demoni........................................................................7
L’Era dei Giganti.........................................................................8
L’Era dei Mostri..........................................................................9
Storia Recente.............................................................................. 10
La Guerra del Marchio........................................................... 12
Il Regno di Galifar................................................................... 13
La Crociata Argentea............................................................. 13
Storia Ignota............................................................................ 13
Cyre: Prima della Tragedia......................................................... 14
L’Ultima Guerra............................................................................ 18
La Magia nel Mondo.................................................................... 26
Artefici: Invenzione e Innovazione............................................. 30
Capitolo 2: Razze di Eberron..................................... 35
Cangianti........................................................................................ 35
Elfi di Aerenal................................................................................ 38
Kalashtar........................................................................................ 43
Morfici............................................................................................ 46
Forgiati........................................................................................... 49
Capitolo 3: Fedi di Eberron........................................ 53
Il Ruolo del Divino........................................................................ 53
La Fiamma Argentea................................................................... 56
Il Sangue di Vol............................................................................. 61
I Sovrani e i Sei............................................................................ 65
I Culti del Drago Sotterraneo..................................................... 71
Fedi Insolite................................................................................... 80
Aasimar.......................................................................................... 81
Capitolo 4: Domini Inesplorati.................................. 87
Droaam........................................................................................... 87
Storia del Droaam.................................................................. 87
Cosa Definisce il Droaam?.................................................... 89
Gli Abitanti del Droaam......................................................... 93
Le Figlie di Sora Kell.............................................................. 97
Perché recarsi nel Droaam?................................................100
Gli Gnoll del Patto di Znir...................................................101
Gli Eredi di Dhakaan.................................................................104
Storia dei Goblin...................................................................105
Cosa Definisce i Dhakaani?.................................................107
I Kech Dhakaan.....................................................................109
L'Imperatore che Verrà.........................................................114
Interpretare Personaggi Dahakaani..................................115
Glossario Goblin.........................................................................118
Il Mare del Tuono........................................................................121
Mare Aperto...........................................................................121
Il Dominio Eterno: I Sahuagin............................................125
Karakala: I Marinidi..............................................................131
Il Protettorato di Valraea: Gli Elfi Marini..........................133
Aboleth: Le Profondità Più Oscure....................................136
Le Rocche di Mror.......................................................................137
Storia degli Mror...................................................................137
Cosa Definisce gli Mror?......................................................139
Il Reame Sotterraneo...........................................................141
Bottino di Guerra..................................................................145
I Clan Regnanti......................................................................146
Capitolo 5: Piani di Esistenza................................153
Eberron e i Suoi Piani...............................................................153
A Proposito dei Piani...........................................................153
Il Piano Materiale.................................................................155
Il Piano Astrale e il Piano Etereo.......................................156
Khyber: I Mondi Dentro il Mondo............................................157
Daanvi: L’Ordine Perfetto..........................................................159
Dal Quor: La Regione dei Sogni..............................................163
Dolurrh: Il Reame dei Morti.....................................................166
A Proposito delle Resurrezioni...........................................169
Fernia: Il Mare di Fiamme........................................................171
Irian: L’Alba Eterna.....................................................................175
Kythri: Il Caos Turbinante.........................................................179
Lamannia: La Foresta Crepuscolare.......................................184
Mabar: La Notte Senza Fine.....................................................188
Risia: La Pianura di Ghiaccio...................................................193
Shavarath: Il Campo di Battaglia Eterno................................196
Syrania: Il Cielo Azzurro...........................................................200
Thelanis: La Corte Fatata..........................................................205
Xoriat: Il Reame della Follia.....................................................211
Capitolo 6: Opzioni dei Personaggi.......................217
Background.................................................................................217
Cangiante Viaggiatore..........................................................217
Goblinoidi Dhakaani.............................................................219
Malenti....................................................................................219
Razze............................................................................................221
Aasimar...................................................................................221
Elfi Aereni...............................................................................222
Nani delle Rovine..................................................................222
Ghaal’dar Dhakaani (Hobgoblin)........................................223
Golin’dar Dhakaani (Goblin)................................................224
Guul’dar Dhakaani (Bugbear).............................................224
Gnoll........................................................................................225
Talenti Razziali............................................................................225
Opzioni di Classe........................................................................227
Artefice: Adepto della Forgia...............................................227
Artefice: Sperimentatore ....................................................228
Infusioni da Artefice.............................................................229
Bardo: Collegio del Cantore Funebre................................230
Chierico: Il Dominio della Mente.......................................230
Druido: Circolo del Forgiato................................................231
Monaco: La Via dell’Arma Vivente......................................232
Capitolo 7: Tesori....................................................235
Oggetti Magici Comuni..............................................................235
Oggetti Magici Dhakaani...........................................................236
Marchi del Drago........................................................................239
Oggetti del Marchio del Drago Focalizzato.......................239
Marchi del Drago Siberys....................................................242
Oggetti Magici Assortiti.............................................................244
Simbionti.....................................................................................245
Capitolo 8: Amici e Nemici.....................................249
Daelkyr.........................................................................................249
Valaara....................................................................................250
Grumo Psichico..........................................................................252
Marinide.......................................................................................253
Marinide Evocatore della Tempesta..................................253
Quori.............................................................................................254
Quori Du’ulora.......................................................................255
Sahuagin......................................................................................256
Artiglio di Sha’argon.............................................................257
Plasmid...................................................................................257
Sovrani Fatati..............................................................................258
Il Principe Dimenticato........................................................260
La Regina della Foresta.......................................................263

--- PAGE 5 ---
4

--- PAGE 6 ---
5
OLIE BOLDADOR
Prefazione
W
izards of the Coast annunciò il Fantasy 
Setting Search nel 2002: un invito a creare un 
nuovo mondo per Dungeons & Dragons. Ricevette 
migliaia di proposte, incluso il mio mondo, che 
col tempo sarebbe diventato Eberron. Lavorai con 
James Wyatt, Bill Slavicsek, Christopher Perkins 
e molti altri per sviluppare la mia idea originale nella versione di 
Eberron che conoscete oggi.
Sono molto fiero del mondo che abbiamo creato. Tuttavia, 
ci sono degli elementi che adoro e che non avevo mai avuto 
l’opportunità di esplorare in un libro ufficiale. Quando concepii 
il mondo per la prima volta, inclusi le nazioni acquatiche, 
immaginando le civiltà che marinidi, sahuagin e altre creature 
sottomarine intelligenti potessero costruire. Sviluppammo un 
sistema di piani unici per Eberron, per creare qualcosa di molto 
diverso dalla celebre Grande Ruota. Presentammo l’idea di un 
orgoglioso impero di goblinoidi che regnavano sul Khorvaire 
ben prima che l’umanità arrivasse. Ma ogni volume ha un limite 
di pagine che non può essere superato e quelle idee dovettero 
essere ridotte (o in certi casi tagliate integralmente) nella nostra 
Ambientazione di Eberron originale. I piani esistono, ma non c’è 
mai stato abbastanza tempo per descriverli con più di qualche 
paragrafo, non certo sufficiente per capire cosa rende Fernia 
diverso dal Piano Elementale del Fuoco, o per ambientare 
un’avventura a Mabar. Dal materiale canonico sappiamo che i 
sahuagin esistono e hanno degli ambasciatori a Capo Tempesta, 
ma nient’altro viene rivelato sulla loro civiltà.
Fin dall’inizio speravo che potessimo vedere un’espansione 
su Piani di Eberron, ma non è mai accaduto, e quando Eberron 
ha fatto ritorno nella quarta e quinta edizione di D&D, i relativi 
manuali dovevano dare la priorità agli elementi fondamentali 
dell’ambientazione e non avevano spazio per esplorare questi 
angoli nascosti. Quindi nella mia testa ho sempre sognato il 
Droaam e i piani, ma Eberron è una proprietà intellettuale di 
Wizards of the Coast e soltanto lei poteva pubblicare nuovo 
materiale. Tutto questo è cambiato nel 2018, quando Wizards of 
the Coast collaborò con me per creare la Wayfinder’s Guide to 
Eberron, un supplemento PDF diffuso sul sito web della Dungeon 
Masters Guild... e con quella pubblicazione, per la prima volta 
nella storia di Eberron divenne possibile per chiunque creare 
nuovi contenuti di Eberron attraverso la Dungeon Masters Guild. 
L’anno successivo, creando Eberron: Rinascita Dopo l’Ultima 
Guerra, il manuale ufficiale in copertina rigida per la quinta 
edizione, la squadra degli autori ampliò la storia dei nani di 
Mror. Ma ancora una volta non c’era abbastanza spazio per 
concentrarsi sul loro conflitto con i daelkyr e sul mistero 
del Reame Sotterraneo.
È qui che entra in gioco Wayne Chang, che lavora con 
me sul podcast Manifest Zone. Insieme abbiamo posto le 
basi per un libro che trattasse molti degli argomenti che 
ho sempre voluto esplorare (i piani, i Dhakaani, le nazioni 
sottomarine) nonché altri sviluppi più recenti, come gli 
Mror. E così è nato questo volume!
Come abbiamo scoperto poi, scrivere un libro di queste 
dimensioni richiede un tremendo ammontare di lavoro. 
Laura Hirsbrunner ha compiuto uno sforzo titanico sia 
nella revisione che nella composizione grafica, mentre 
Will Brolley ha sviluppato mostri, oggetti magici, archetipi 
intriganti e altro ancora. Dato che lavorare nel vuoto è un 
ottimo modo per morire asfissiati, sono estremamente 
grato a Laura, Wayne e Will per essere una costante fonte 
di feedback e ispirazione.
Abbiamo anche lavorato con una schiera di artisti per sviluppare 
le numerose illustrazioni originali di questo libro. Dal magnifico 
ritratto di Tira Miron realizzato da Katerina Poliakova che apre il 
capitolo 3, alla straordinaria mappa planare di Marco Bernardini 
con le visioni in miniatura di ogni piano, è entusiasmante vedere gli 
aspetti inesplorati del mondo che prendono vita. In alcuni casi, per 
trasmettere un concetto a un artista, ho fatto ricorso alle mie limitate 
capacità artistiche personali. Qui sotto trovate il mio bozzetto di una 
città sahuagin costruita attorno a uno dei kar’lassa addormentati, e 
nel capitolo 4 vedrete come Vincentius Matthew ha dato un senso al 
mio bozzetto!
Sarebbe una grave omissione non citare la comunità 
di giocatori, DM e creatori di Eberron che mantengono in 
vita Eberron tutti assieme, inclusi i nostri ottimi playtester! 
E, ovviamente, la mia brillante moglie, partner creativa e 
cofondatrice dei Twogether Studios, Jennifer Ellis, sempre 
pronta a intavolare una conversazione sugli uomini squalo che si 
aggirano tra la gente sotto copertura, o sulle attrazioni turistiche 
del Piano della Pace.
Prima di porgervi questo libro, un’ultima precisazione: questa 
è la visione di Eberron che uso al mio tavolo da gioco. Troverete 
alcuni dettagli che non collimano con i libri precedenti; spetta a 
voi decidere cosa usare. Ma ricordate che esiste anche una terza 
opzione: usare la vostra risposta. Fin dall’inizio, ormai quasi 
vent’anni fa, nei momenti in cui abbiamo scelto di non presentare la 
causa della Tragedia o di rivelare i poteri del Marchio della Morte, 
abbiamo voluto che Eberron ispirasse i giocatori e i Dungeon 
Master, anziché limitarli. Questo è un libro di idee da sviluppare. 
Alcune possono anche essere ignorate. Quello che segue è il mio 
Eberron, ma è sempre un piacere vedere altri giocatori fare di 
questo mondo il loro mondo.
E ora, Eberron vi aspetta!
 Keith Baker, creatore di Eberron

--- PAGE 7 ---
6

--- PAGE 8 ---
Capitolo 1: Alla Scoperta di Eberron
7
VINCENTIUS MATTHEW
P
ensi che sia sicuro?” Le scariche 
crepitanti di energia che avviluppavano il mo-
tore elementale proiettavano una pallida luce 
azzurrognola sulla piattaforma. Dela gli sorrise 
di rimando. “Ma certo che è sicuro, Rev. Non 
sei mai stato su un treno folgore prima? Quella che vedi è solo 
una manifestazione secondaria...
“Non parlo di quella.” La voce del soldato forgiato era profonda e 
solenne, come un possente tamburo. “Questa missione. Le monta-
gne. L’isola. Il viaggio nei reami. Rusty dice che è impossibile.”
“Solo perché non è mai stato fatto prima, non significa che sia 
impossibile. Significa solo che nessuno ha mai tentato di risolve-
re il problema. Ma sicuro? No, non è affatto sicuro.” Alzò la mano 
per appoggiarla sulla spalla d’acciaio del forgiato. “È per questo 
che ho portato te.”
Rev annuì lentamente. Il suo braccio destro emise una serie di 
scatti, un rumore che Dela conosceva bene; il forgiato stava collau-
dando la sua lama da braccio interna, preparandola all’estrazione.
Eberron è un mondo modellato dall’ascesa e dalla caduta delle 
grandi civiltà dei tempi antichi. È un’ambientazione sfregiata 
dall’impatto dell’Ultima Guerra e definita dalla costante 
evoluzione della magia e delle opere degli artefici. Quali armi 
furono usate durante l’Ultima Guerra? In che modo la magia fa 
parte della vita di tutti i giorni nelle Cinque Nazioni? Quali eventi 
del remoto passato potrebbero svolgere un ruolo nel presente?
Ere Passate
Il presente è modellato dal passato. L’ombra dell’Ultima Guerra 
incombe sul Khorvaire e prepara il terreno per i conflitti futuri. Ma 
il Khorvaire è segnato anche da lotte molto più antiche. I goblin dei 
bassifondi di Sharn discendono dai fondatori di un potente impero 
e sono convinti, a buon diritto, che gli umani si siano impadroniti 
della loro patria. L’eliminazione dei licantropi all’inizio del nono 
secolo mette a dura prova i rapporti tra gli umani e i morfici. La 
Chiesa della Fiamma Argentea è stata fondata alla fine del terzo 
secolo, ma non è altro che l’ultima manifestazione di un conflitto 
iniziato all’alba dei tempi: una guerra segreta ancora in corso tra i 
diabolici Signori della Polvere e i draghi della Camera.
Eberron: Rinascita Dopo l’Ultima Guerra accenna brevemente 
alla storia di Eberron, ma un resoconto dettagliato dei centomila 
anni della storia documentata del mondo potrebbe facilmente 
riempire un intero libro. Questa sezione fornisce una panoramica 
della storia antica, concentrandosi sugli aspetti più rilevanti per 
gli avventurieri, presentando gli echi di ogni epoca che risultano 
ancora visibili ai giorni nostri e suggerendo quali elementi della 
storia potrebbero ispirare le avventure odierne.
L’Alba della Creazione
Periodo: Date ignote
Prima che la storia avesse inizio, la leggenda narra che...
•	 I tre Draghi Progenitori crearono i piani.
•	 Nel corso di una disputa cosmica, Khyber distrusse Siberys. 
Eberron imprigionò allora Khyber all’interno del suo stesso 
corpo, formando il mondo.
Nessuno sa cosa esistesse prima della creazione del mondo. 
Stando a certi racconti, Xoriat un tempo abbracciava ogni cosa; 
alcuni culti del Drago Sotterraneo affermano che i daelkyr 
cerchino soltanto di ripristinare l’equilibrio originale della realtà. 
Altri ritengono che non esistesse nulla prima della creazione: i 
Progenitori sarebbero discesi da un livello superiore di realtà, lo 
stesso reame insondabile che si estende sopra Dolurrh e al di là 
di esso. Ma quasi tutte le creature sono concordi sulle forze che 
diedero origine al creato.
Tre esseri intrecciarono la trama dei piani avviandone 
l’esistenza e poi usarono quei concetti come fondamenta del 
Piano Materiale. I giganti affermano che quei tre esseri fossero 
titani dalla forma imprecisata, ma a detta dei più, si trattava dei 
Draghi Progenitori: tre smisurati draghi cosmici. A prescindere 
dalle varianti, la loro storia finisce sempre con un conflitto. Una 
volta completata la creazione del Piano Materiale, Khyber colpì 
senza alcun preavviso e fece a pezzi Siberys, lasciando i suoi resti 
a fluttuare nell’Anello d’oro di Siberys attorno al mondo.
Sapendo di non poter sconfiggere Khyber, Eberron la avviluppò 
nelle sue spire diventando il mondo stesso, e intrappolando 
Khyber all’interno di una prigione vivente che persiste ancora 
oggi. E così, il mondo come lo conosciamo è costituito 
dall’intersezione di Siberys, Eberron e Khyber: il Drago Superno, 
il Drago di Mezzo e il Drago Sotterraneo.
Sebbene questa storia sia nota a tutti, alcune tradizioni 
le danno più peso di altre. Nelle Cinque Nazioni, molti la 
considerano una semplice metafora del cielo, della terra e 
dei mostri che si nascondono sottoterra. Anche coloro che la 
considerano verità letterale (come per esempio molti druidi) 
non venerano i Progenitori nello stesso modo in cui venerano la 
Schiera Sovrana. Siberys è morto ed Eberron è il mondo stesso; 
è l’origine di ogni forma di vita, ma non interviene attivamente in 
alcun modo. Tuttavia, alcuni culti (soprattutto presso i coboldi del 
Khorvaire) venerano direttamente i Progenitori.
Che si tratti di una verità letterale o di una metafora, la 
battaglia tra questi potenti Progenitori ebbe luogo in un remoto 
passato. Il suo impatto sul presente è essenzialmente questo: il 
fatto che esista un presente. Sebbene questo atto di creazione 
abbia dato il via all’esistenza di tutte le cose, gli studiosi del 
Khorvaire devono ancora trovare una qualsiasi reliquia o 
documentazione relativa a questo tempo prima del tempo. Se una 
storia coinvolgesse un oggetto di un passato più remoto, questo 
probabilmente racchiuderebbe un enorme potere e susciterebbe 
un vasto interesse accademico.
L’Era dei Demoni
Periodo: Oltre 100.000 anni fa
I miti narrano che nel corso dell’Era dei Demoni...
•	 Eberron era dominato dai signori supremi, trenta arci-immondi 
che plasmavano la realtà a loro piacimento.
•	 Alcuni campioni, in seguito conosciuti come la Schiera 
Sovrana, combatterono contro i signori supremi assieme a 
un’alleanza di draghi e couatl.
•	 Il sacrificio dei couatl imprigionò i signori supremi con una 
forza che generò la Fiamma Argentea.
Secondo il mito dei Progenitori, Eberron è diventata il mondo e 
tutte le creature naturali sono i suoi figli. Ma nei primi giorni del 
mondo, i figli di Khyber (immondi, aberrazioni e altri mostri) si 
risollevarono dall’oscurità e rivendicarono il dominio sul mondo. 
I più grandi tra questi erano i signori supremi, arci-immondi 
immortali che incarnavano i mali che affliggono i mortali. Ogni 
signore supremo modellava il mondo per appagare i propri 
capricci e nessuna civiltà era in grado di sfidarli. Instaurarono un 
regno dei caos che durò innumerevoli millenni.

--- PAGE 9 ---
8
Capitolo 1   |   Alla Scoperta di Eberron
L’Era dei Demoni giunse al termine dopo una lunga guerra tra 
i signori supremi e un leggendario gruppo di campioni, ora noto 
come la Schiera Sovrana. A detta di alcuni erano draghi, a detta 
di altri, divinità, o forse erano qualcosa di completamente diverso. 
Fatto sta che questi ribelli radunarono un esercito di draghi e 
si allearono con i couatl, celestiali nativi che secondo alcuni 
incarnavano l’ultima luce di Siberys.
Poiché i signori supremi erano immortali e non potevano 
essere distrutti, innumerevoli couatl si sacrificarono fondendo i 
loro spiriti in una prigione di pura energia celestiale in grado di 
vincolare i signori supremi. Ancora oggi, quelle entità restano 
intrappolate e il mondo è protetto dalla loro smisurata malvagità 
da questa forza, ora nota come la Fiamma Argentea.
Perché È Importante?
L’Era dei Demoni si concluse centomila anni fa, ben prima della 
fondazione di qualsiasi civiltà odierna. Ma il mito resiste al tempo 
e continua a plasmare la vita moderna. È credenza comune che le 
divinità della Schiera Sovrana si aggirassero per il mondo durante 
questo periodo, combattendo fisicamente contro i signori supremi. 
Tuttavia, molti studiosi affermano che questi miti sarebbero in 
realtà basati sulle gesta di alcuni draghi eroici: per esempio, i miti 
del Sovrano Aureon potrebbero essere stati ispirati dalle gesta di 
un drago di nome Ourelonastrix. Spetta al DM decidere la verità, 
ma forse gli avventurieri potrebbero imbattersi in qualche luogo o 
reliquia legato ai Sovrani di questa epoca. Potrebbero trovare la 
lancia che Dol Arrah usò per combattere Katashka il Custode del 
Portale, o il sito in cui lei e Dol Dorn scorticarono il Simulacro per 
il suo tradimento. Che siano legati alle divinità o ai draghi, questi 
siti e queste reliquie racchiudono ancora un grande potere.
Sebbene i signori supremi siano stati sconfitti, non possono 
essere distrutti. Ogni signore supremo è vincolato a un 
frammento del drago Khyber e trattenuto nella sua prigione dal 
potere della Fiamma Argentea. Anche se vincolato, un signore 
supremo può comunque influenzare il mondo nella regione 
circostante la sua prigione... e non esiste un elenco ufficiale 
di tutti i signori o dei luoghi in cui sono imprigionati. Quindi, 
se una storia richiede una regione in cui un’orda di morti 
irrequieti si anima per depredare i vivi, quella potrebbe essere 
la prigione di Katashka il Custode del Portale. Se una regione 
viene improvvisamente invasa dal ghiaccio e dalla neve, forse il 
frammento-prigione di Dral Khatuur è stato portato laggiù.
Ogni signore supremo può essere liberato solo se un 
particolare passaggio della Profezia Draconica si avvera. I 
demoni conosciuti come i Signori della Polvere si adoperano per 
scoprire e fare avverare queste profezie, mentre i draghi della 
Camera cercano di fermarli. Entrambe le parti usano spesso i 
mortali come pedine, quindi gli avventurieri possono facilmente 
ritrovarsi coinvolti nelle loro trame. Man mano che raggiungono 
i livelli più alti, gli avventurieri potrebbero persino partecipare 
attivamente a questa lotta anziché fungere da semplici pedine. 
Sebbene pochi mortali ne siano consapevoli, è questa costante 
guerra fredda a determinare il destino del mondo.
I dungeon dell’Era dei Demoni sono rari: soltanto pochi luoghi 
di quell’epoca sono sopravvissuti al passare del tempo. Tutti i siti 
rimanenti sono probabilmente infusi di potere immondo o celestiale. 
Una cripta creata dai couatl potrebbe custodire un artefatto mortale 
legato a un signore supremo. Una fortezza di ossidiana potrebbe 
essere pervasa del potere di Rak Tulkhesh, e chiunque tentasse di 
stabilirsi al suo interno potrebbe venire consumato da una rabbia 
omicida. Uno dei luoghi di questo tipo più documentati è Ashtakala, 
un’antica città nel cuore delle Distese Demoniache che parrebbe 
fungere da rifugio per i Signori della Polvere.
Idee per i Personaggi
Anche se i signori supremi sono vincolati e i Sovrani non si 
aggirano più sulla terra, i giocatori possono usare gli spunti 
seguenti per coinvolgere i personaggi nel loro leggendario conflitto:
•	 Un personaggio possiede un frammento del drago incastonato 
nella sua carne che funge da fonte per alcune delle sue capacità 
di classe (per esempio le magie da warlock o l’ira barbarica). 
Quel frammento è la prigione di un signore supremo. Come 
è diventato parte del personaggio? I Signori della Polvere 
vogliono portarglielo via oppure il personaggio è destinato a 
diventare l’avatar di un signore supremo?
•	 Il personaggio possiede un oggetto che, a detta dei suoi 
genitori, un tempo apparteneva a un Sovrano. Attualmente non 
racchiude poteri magici, ma forse esiste un modo per sbloccare 
il suo potenziale.
•	 Il personaggio è nato nelle Distese Demoniache e ha passato 
la vita a combattere contro gli immondi. Si è recato a sud per 
dare la caccia a un immondo in particolare? O segue le visioni 
che la Fiamma Argentea gli invia?
L’Era dei Giganti
Periodo: 80.000-40.000 anni fa
Gli studiosi raccontano che durante l’Era dei Giganti...
•	 Le nazioni dei giganti di Xen’drik scoprirono molti segreti della 
magia arcana ancora ineguagliati nell’era moderna.
•	 I giganti combatterono contro gli abitanti di Dal Quor e posero 
fine al conflitto distruggendo una luna, spezzando in tal modo il 
legame di Dal Quor con Eberron.
•	 I giganti minacciarono di schiacciare una ribellione elfica 
ricorrendo a pericolose magie epiche, e questo provocò 
l’intervento dei draghi, che distrusse completamente Xen’drik e 
maledisse la regione.
Alla conclusione dell’Era dei Demoni, i draghi erano la forza 
più potente di Eberron. Alcuni draghi insegnarono alle creature 
inferiori, inclusi i giganti di Xen’drik, a padroneggiare la magia 
arcana. Ma quando il crescente dominio dei draghi provocò 
un’impennata del potere della Figlia di Khyber (vedi il capitolo 3), 
i draghi furono costretti a ritirarsi in isolamento nell’Argonnessen. 
Ancora oggi rimangono laggiù, nella speranza di evitare che il suo 
potere aumenti ulteriormente.
Varie nazioni di giganti nacquero a Xen’drik. La Lega di Sulat 
si specializzò nei vincoli elementali e nella crescita magica. 
Crearono i drow come armi viventi per affrontare gli elfi ribelli, 
e si crede che i giganti del fuoco siano ciò che resta dei Sulat. Il 
Gruppo degli Undici era un’alleanza di undici città-stato, ciascuna 
guidata da un potente mago empireo. La loro complessa cultura 
dava grande valore alla competizione interna ed esterna, nella 
convinzione che incoraggiasse l’evoluzione. Il Dominio di Cul’sir 
era governato da potenti empirei che ambivano a dominare tutta 
la realtà. Esplorarono il mondo e i piani in egual misura. Non 
è dato di sapere se furono i Cul’sir ad attaccare Dal Quor o se i 
quori dell’epoca cercarono di invadere Eberron; fatto sta che le 
due potenze si scontrarono in una lunga guerra. I giganti posero 
fine al conflitto distruggendo una delle lune di Eberron tramite 
una magia cataclismatica, danneggiando il legame planare tra 
Dal Quor e il mondo. Da allora, i quori non sono mai più riusciti a 
viaggiare fisicamente a Eberron e non esiste più nessuna zona di 
manifestazione di Dal Quor.
Queste azioni hanno avuto ripercussioni devastanti per la 
civiltà dei giganti. Durante quei tumulti, molti sudditi dei Cul’sir 
approfittarono dell’opportunità per ribellarsi, ma l’insurrezione più 
grande fu quella degli elfi, sia quelli oppressi dai Cul’sir, sia gli elfi 
guerrieri che non erano mai stati soggiogati dai giganti. Quando 
i Cul’sir minacciarono di ricorrere ancora una volta alle loro 
magie più pericolose per distruggere gli elfi, i draghi avanzarono 
dall’Argonnessen col pieno delle loro forze. Devastarono 
completamente le civiltà di Xen’drik, sia quelle dei giganti che 
quelle delle altre razze, e scagliarono su quella terra una serie di 
maledizioni che vanno oltre la comprensione dell’età moderna. 
Ancora oggi, quelle maledizioni impediscono la rinascita di 

--- PAGE 10 ---
9
Capitolo 1   |   Alla Scoperta di Eberron
qualsiasi civiltà avanzata. La Maledizione del Viaggiatore distorce 
lo spazio e rende inaffidabili tutti i viaggi all’interno di Xen’drik. La 
maledizione nota come Du’rashka Tul, “la follia delle folle”, fa sì 
che ogni civiltà che si evolva o si sviluppi eccessivamente finisca 
per sprofondare nella follia. Si crede che le maledizioni draconiche 
siano la ragione per cui i giganti siano degenerati dai potenti titani 
di un tempo ai giganti delle colline e agli altri giganti odierni. La 
portata completa di queste maledizioni draconiche resta ignota, ma 
il loro impatto è innegabile.
Perché È Importante?
Le maledizioni poste su Xen’drik essenzialmente fanno dell’intero 
continente un gigantesco dungeon, una terra che non potrà 
mai essere completamente cartografata o esplorata. I giganti 
padroneggiavano segreti della magia arcana mai eguagliati, né 
dall’umanità e nemmeno dagli elfi, e questo fa di Xen’drik una 
fonte di potenti artefatti, incantesimi e macchine mistiche. Sia le 
aeronavi elementali che lo sviluppo dei forgiati sono stati ispirati 
dalle scoperte legate agli antichi giganti e, forse, una nuova scoperta 
del genere potrebbe risultare altrettanto importante. Una corsa per 
recuperare un artefatto Cul’sir potrebbe facilmente essere il tema 
portante di un’avventura, e le armi dei Sulat potrebbero alterare gli 
equilibri di potere nel Khorvaire se cadessero nelle mani sbagliate.
Sebbene le numerose maledizioni di Xen’drik rendano 
pressoché impossibile la colonizzazione di quella terra, questo 
non impedisce alla gente di provarci! La città di Capo Tempesta 
è un avamposto che sorge ai margini dell’ignoto, una porta 
che consente a potenti artefatti, magie sconosciute e creature 
esotiche di ogni genere di confluire nel Khorvaire. Oltre Capo 
Tempesta si trova un intrigante continente ricco di rovine e di 
meraviglie, che attende solo di essere esplorato.
Idee per i Personaggi
Anche se l’Era dei Giganti è ormai divenuta leggenda, 
un giocatore può riflettere sui vari modi in cui oggi il suo 
personaggio potrebbe imbattersi negli echi di quell’era:
•	 Il personaggio è un elfo, perseguitato da visioni mistiche di 
un’antica città dei suoi lontani antenati, nascosta in uno dei 
territori inesplorati di Xen’drik. Quale forza lo chiama a sé?
•	 Il personaggio è un artefice in procinto di fare una scoperta 
arcana rivoluzionaria, ma il pezzo finale del suo puzzle è legato 
alle magie dei giganti. Dovrà esplorare le rovine di quella razza 
per trovare gli indizi che cerca.
•	 Il personaggio è in possesso di un oggetto insolito di Xen’drik 
collegato a un’antica cripta dei Sulat: la mappa di un cercatore 
di metalli preziosi? Un’antica chiave?
•	 Il personaggio è il proprietario di un piccolo appezzamento di 
terra fuori Capo Tempesta. Proverà a farlo fruttare?
L’Era dei Mostri
Periodo: 40.000-5.000 anni fa
La storia racconta che durante l’Era dei Mostri...
•	 Gli elfi in fuga dalla devastazione di Xen’drik si stabilirono 
ad Aerenal, dando vita alla Corte Imperitura, agli Aereni e ai 
Tairnadal.
•	 I goblin e gli orchi dominavano il Khorvaire, mentre i nani, i 
dragonidi, gli gnomi e gli halfling avevano una presenza e un 
impatto minori sul continente.
•	 L’impero goblinoide di Dhakaan prosperò per diecimila anni, 
ma fu distrutto quando i daelkyr invasero il Piano Materiale. 
Anche se i daelkyr furono sconfitti, i loro semi di follia 
distrussero la civiltà goblinoide.
•	 Il conflitto con i daelkyr distrusse il Reame Sotterraneo dei nani.
Dopo avere distrutto Xen’drik, i draghi rimasero isolati 
nell’Argonnessen. La civiltà umana prendeva lentamente forma a 
Sarlona, ma le culture più dinamiche di questo periodo si stavano 
formando nel continente del Khorvaire e nei suoi dintorni. Gli elfi 
fondarono una nuova patria ad Aerenal (“il riposo di Aeren” in 
Elfico) istituendo la Corte Imperitura e fondando le culture che 
poi sarebbero diventate gli Aereni e i Tairnadal. Nel Khorvaire, 
i goblinoidi divennero una grande potenza con la fondazione 
dell’Impero di Dhakaan, circa 16.000 anni fa. Nel corso dei 
diecimila anni che seguirono, quell’impero si espanse fino a 
dominare tutto il Khorvaire centrale. Lentamente i Dhakaani 
sospinsero tutti i loro concorrenti ai margini: sulle montagne, 
nelle desolazioni e nelle paludi. Si scontrarono con i dragonidi 
dell’odierno Q’barra, con i nani del Regno Sotterraneo e con gli 
esploratori dei Tairnadal, ma nessuno riuscì a fermare l’avanzata 
di Dhakaan.
Tuttavia, quando i daelkyr condussero i loro eserciti di 
aberrazioni attraverso i portali di Xoriat, l’Impero di Dhakaan 
cadde, e con esso cadde anche il Regno Sotterraneo, la vasta 
civiltà dei nani nel sottosuolo (vedi il capitolo 4).
Anche se questo aspro conflitto giunse al termine quando i 
campioni Dhakaani e i druidi dei Custodi dei Portali sigillarono 
i daelkyr a Khyber, i danni inferti si rivelarono irreparabili. Oltre 
a creare mostri come i dolgaunt e i doppelganger, i daelkyr 
scatenarono maledizioni più sottili e diffusero vari semi di follia. 
Uno di tali semi erose il legame con il sogno comune dei goblinoidi 
che univa la civiltà Dhakaani (vedi il capitolo 4). Nel giro di poche 
generazioni, quell’antico impero fu dilaniato dalla guerra civile. Tra 
i goblinoidi si diffusero culti e crudeltà di ogni genere e presto sulla 
superficie del Khorvaire non rimasero altro che rovine e caos.
Perché È Importante?
Le rovine Dhakaani spuntano qua e là in tutto il Khorvaire. Molte 
grandi città dell’età moderna sorgono su fondamenta Dhakaani 
e celano sotto di esse vasti complessi di tunnel e cunicoli, per 
buona parte ignorati dagli abitanti umani. Un complesso di rovine 
Dhakaani può essere considerato come un semplice dungeon, 
ma in realtà è un lascito di una civiltà orgogliosa; ciò che un 
avventuriero vede semplicemente come un’utile arma magica 
potrebbe essere un’importante reliquia culturale per i goblin. 
Anche se l’Impero non era evoluto come le civiltà dei giganti 
che lo precedettero, gli artefici daashor di Dhakaan (descritti 
in dettaglio nel capitolo 4) produssero notevoli manufatti: 
erano armaioli provetti e vantavano una conoscenza notevole 
dell’adamantio e di altre leghe esotiche.
Questa è la storia che sta alla base sia dell’ascesa del Darguun 
che della recente ricomparsa degli eredi di Dhakaan. Prima 
dell’arrivo dell’umanità erano stati i goblin e gli orchi a plasmare 
il destino del continente e molti di loro sognano ancora di 
restaurare quell’antica gloria.
Sebbene sia avvenuta migliaia di anni fa, l’incursione dei 
daelkyr esercitò un impatto che ancora oggi è avvertito in tutto 
il Khorvaire. I culti del Drago Sotterraneo e i druidi dei Custodi 
dei Portali sono due conseguenze ancora attive di quel conflitto. 
Come descritto nel capitolo 4, i nani di Mror hanno iniziato a 
spingersi tra le rovine del Reame Sotterraneo e a recuperare i 
simbionti e altre reliquie dei daelkyr. Sebbene i daelkyr restino 
prigionieri (e continuino a tramare) a Khyber, gli avventurieri 
potrebbero imbattersi in qualche antica fortificazione, in una 
cripta organica dei daelkyr o in qualche altro residuo di questa 
guerra dimenticata.
Idee per i Personaggi
Che il personaggio sia un goblinoide, un orco o un abitante 
più recente di queste terre, il giocatore può prendere in 
considerazione i modi seguenti in cui l’Era dei Mostri potrebbe 
influenzare il suo passato e il suo futuro:
•	 Il personaggio proviene dalle Marche dell’Ombra e porta con 
sé un amuleto, un cimelio che ha giurato di tenere al sicuro. Ha 

--- PAGE 11 ---
10
Capitolo 1   |   Alla Scoperta di Eberron
WREN HUNTER
scoperto che fa parte delle interdizioni che vincolano i daelkyr 
a Khyber... e forse che i cultisti legati a un particolare daelkyr 
gli daranno la caccia, nel tentativo di distruggere l’amuleto?
•	 Il personaggio è ossessionato dalla storia antica del Khorvaire e 
va sempre alla ricerca di indizi sulle antiche rovine Dhakaani e 
sulle reliquie dei daelkyr. Forse è un goblin di città o un mezzorco 
Tharashk alla ricerca delle sue radici? O semplicemente uno 
studioso di un’altra razza affascinato da questo periodo?
•	 Il personaggio è un goblinoide Dhakaani (vedi il capitolo 4), 
un esploratore al servizio di un kech Dhakaani. Forse è stato 
inviato a reclamare qualche perduto manufatto Dhakaani, 
oppure a studiare i popoli di superficie, per identificare i loro 
punti deboli e valutare se sono degni alleati?
•	 Il personaggio è in possesso di un’arma Dhakaani, rivendicata 
da un suo antenato e tramandata di generazione in generazione. 
La lama racchiude un potere, che però fluisce solo attraverso 
un portatore che se ne dimostri degno... e il personaggio non 
c’è ancora riuscito. Riuscirà a padroneggiare la lama? E cosa 
succederà quando incontrerà gli eredi di Dhakaan?
Storia Recente
Gli studiosi dell’Università di Morgrave chiamano gli ultimi 
cinquemila anni l’Era dell’Umanità, convinti che a definire 
quest’epoca sia l’ascesa della civiltà umana e la sua diffusione 
da Sarlona, nel Khorvaire. Gli gnomi sapienti della Biblioteca di 
Korranberg la chiamano l’Era dei Marchi del Drago, convinti che 
la comparsa dei marchi del drago e i traguardi raggiunti dai casati 
portatori del marchio siano più significativi nel quadro globale 
della storia rispetto ai semplici successi riportati dall’umanità. 
Molti si sottraggono a tale dibattito limitandosi a usare la 
definizione di era moderna.
A prescindere da dove un personaggio si collochi in questa 
disputa, sono molti gli eventi che hanno segnato gli ultimi 
cinquemila anni. Questa sezione inizia con una cronologia 
abbreviata, si concentra su alcuni momenti cruciali della storia di 
Eberron e infine approfondisce alcuni degli eventi più interessanti 
degli ultimi millenni.
Cronologia Abbreviata
Data
Evento
–4.100 Il grande abete Oalian viene risvegliato, a detta di alcuni da 
un druido dei Custodi dei Portali, a detta di altri da Vvaraak 
in persona. Col tempo, Oalian viene riconosciuto come il 
Grande Druido, un’autorità spirituale rispettata da tutti i 
druidi delle Terre dell’Eldeen.
–3.200 Il Marchio dell’Ospitalità compare presso gli halfling delle 
Pianure Talenta. Il Marchio dell’Ombra e il Marchio della 
Morte compaiono presso gli elfi di Aerenal.
–3.000 L’avventuriero Lhazaar guida una spedizione di coloni umani 
da Sarlona alle rive orientali del Khorvaire, fondando quelli che 
poi saranno noti come i Principati di Lhazaar. Il Marchio della 
Guarigione compare presso gli halfling delle Pianure Talenta.
–2.975 Malleon il Predone erige una fortezza tra le rovine dei goblin 
sulle rive del Fiume Pugnale e dà a quella fortezza il nome di 
Shaarat. Col tempo, la fortezza si espande fino a diventare 
una potente città.
–2.800 Gli umani si espandono aggressivamente in tutto il Khorvaire, 
combattendo e opprimendo i goblin e le altre razze indigene. Il 
Marchio della Scrittura compare tra gli gnomi di Zilargo.
–2.650 Il Marchio della Sentinella compare presso gli umani della 
città-stato di Korth, in rapida espansione.
–2.600 Gli Aereni scoprono che la stirpe di Vol, portatrice del 
Marchio della Morte, ha condotto esperimenti di crescita 
magica su alcuni draghi rinnegati nella speranza di 
potenziare il marchio. La Corte Imperitura unisce le forze con 
l’Argonnessen e spazza via completamente la stirpe di Vol. 
Gli elfi che sostenevano Vol vengono esiliati nel Khorvaire e 
gli elfi del Casato Phiarlan scelgono di trasferirsi laggiù.
–2.500 Gli umani si sono diffusi in tutto il Khorvaire e le città-stato 
che in seguito diventeranno le Cinque Nazioni sono ormai 
consolidate: Daskara, Korth, Metrol, Thaliost e Wroat. Il 
Marchio della Costruzione compare presso gli umani di 
Metrol. Il Marchio dell’Interdizione compare presso i nani 
delle Montagne Piediferro.
–2.400 Re Bregor di Wroat distrugge la città rivale di Shaarat, 
affermando il suo potere sulla regione. Successivamente 
ricostruisce la città e la ribattezza Sharn.
–2.000 Karrn il Conquistatore assume il controllo di Korth e fonda la 
nazione del Karrnath. Dopo avere sconfitto gli insediamenti 
goblinoidi restanti, tenta di conquistare senza successo 
Daskara, Metrol, Thaliost e Wroat. Il Marchio della Tempesta 
compare presso i mezzelfi di Daskara.
–1.900 Il Marchio del Passaggio compare presso gli umani di 
Thaliost.
–1.800 Il Marchio dell’Addestramento compare presso gli umani nel 
Thaliost occidentale. I monaci Adaran diventano ricettacoli 
volontari degli spiriti quori di Dal Quor, creando i kalashtar.
–1.600 A Sarlona ha inizio la Separazione. Nel corso dei duecento 
anni successivi, i quori usano la manipolazione e fanno leva 
sull’avidità per fomentare guerre e sommosse in tutto il 
continente. Questi conflitti inducono un’ondata di profughi 
umani a stabilirsi nel Khorvaire, soprattutto nelle Marche 
dell’Ombra e nelle Distese Demoniache. Alcuni profughi 
tiefling di Sarlona fondano la Landa Velenosa in quello che 
oggi è il Droaam.
–1.500 Il Marchio dell’Individuazione compare presso i mezzelfi di 
Wroat. Vengono fondati i Dodici frutto di una forte alleanza 
tra i casati portatori del marchio, che formalizzano molte 
delle pratiche dei casati. Questo dà il via alla Guerra del 
Marchio, in cui i Dodici cercano di sopprimere i marchi del 
drago aberranti. La città di Sharn è ridotta in rovina nel corso 
di una delle ultime battaglie del conflitto.

--- PAGE 12 ---
11
Capitolo 1   |   Alla Scoperta di Eberron
Data
Evento
–1.043 Galifar Wynarn nasce nel Karrnath.
–1.022 Galifar assume il comando del Karrnath.
–1.012 Galifar dà il via alla sua campagna per unire le Cinque Nazioni. 
Abolisce la pratica dello schiavismo nei suoi domini e promette 
la libertà ai sudditi oppressi dei suoi nemici. Così facendo attira 
un considerevole numero di goblin al servizio della sua causa.
–1.005 Galifar incontra i Dodici e stila gli Editti di Korth, in cui si 
stabilisce che i casati resteranno una forza neutrale, non 
potranno possedere terre o titoli nobiliari; in cambio del loro 
sostegno, otterranno il potere di autoregolamentarsi e una 
posizione industriale preminente.
–1.000 Il Marchio della Scoperta compare presso gli abitanti delle 
Marche dell’Ombra. 
1 AR 
(–998) 
Dopo una lunga campagna di conquista e diplomazia, Galifar I 
unisce le nazioni del Khorvaire sotto il suo comando, proclamando 
questo reame il Regno Unito di Galifar. Durante il successivo regno 
del figlio di Cyre, Galifar l’Oscuro, un nuovo calendario stabilisce 
questo anno come primo Anno del Regno (AR).
2 AR Galifar I nomina i suoi cinque figli maggiori governatori delle 
province del suo nuovo regno. Ribattezza queste regioni con 
il nome dei figli. Daskara diventa il Thrane, Metrol diventa 
il Cyre, Thaliost diventa l’Aundair e Wroat diventa il Breland 
in onore di sua figlia Brey. Il figlio di Galifar di nome Karrn 
governa il Karrnath, il cui nome resta immutato.
5 AR
Galifar I e la Principessa Brey iniziano la ricostruzione della 
città in rovina di Sharn. La famiglia ir’Tain investe somme 
ingenti nella ricostruzione.
15 AR Galifar I fonda il Congresso Arcano.
22 AR Il drago rinnegato Sarmondelaryx instaura un regno di 
terrore. Quando il Principe Thrane raduna un esercito per 
affrontarlo, il drago lo uccide e disperde l’esercito. L’area 
devastata nel corso della battaglia diventa nota come il Bosco 
Bruciato. Di Sarmondelaryx si perdono le tracce per secoli.
28 AR Ha inizio la guerra tra Galifar e Lhazaar, che si protrae per decenni.
40 AR Galifar I, che ormai ha ottantacinque anni, abdica e cede il 
comando del regno alla sua figlia maggiore, Cyre.
53 AR Morte di Galifar I.
106 AR Il Casato Kundarak viene riconosciuto dai casati portatori del 
marchio e diventa parte dei Dodici.
298 AR L’Anno del Sangue e del Fuoco. Il signore supremo Bel Shalor 
viene parzialmente liberato dai suoi vincoli e un’orda di 
immondi terrorizza il Thrane.
299 AR La paladina Tira Miron si sacrifica per vincolare di nuovo Bel 
Shalor. I suoi alleati fondano la Chiesa della Fiamma Argentea 
e attorno alla colonna di fuoco che segna il punto del suo 
sacrificio viene eretta la cattedrale di Roccafiamma.
347 AR Il Casato Lyrandar prende possesso di un’isola al largo 
dell’Aundair, dove fonda Tempestosa.
498 AR Esplorando le Marche dell’Ombra, Il Casato Sivis si imbatte negli 
eredi del Marchio della Scoperta. I Sivis aiutano tali eredi a fondare 
il Casato Tharashk, che viene ben presto riconosciuto dai Dodici.
512 AR Re Daroon ordina la costruzione nell’Aundair 
dell’Osservatorio dei Picchi Stellati, oggi usato dal Congresso 
Arcano per studiare la luna e le stelle.
778 AR Un gruppo di meduse emerge da Khyber e prende possesso 
di Cazhaak Draal, una rovina Dhakaani in quello che oggi è il 
Droaam.
789 AR Le stazioni di messaggi del Casato Sivis avviano le operazioni, 
migliorando drasticamente le comunicazioni a lunga distanza.
Data
Evento
802 AR Il Regno di Galifar, in collaborazione con i casati portatori del 
marchio, finanzia l’ampliamento della città commerciale di 
Capo Tempesta sulla penisola settentrionale di Xen’drik.
811 AR Il primo treno folgore collega Roccafiamma a Fairhaven.
830 AR La licantropia dilaga nel Bosco Torreggiante. Gli abitanti 
dell’Aundair occidentale subiscono una serie di attacchi e di 
infiltrazioni da parte dei topi mannari.
832 AR Jolan Sol, Custode della Fiamma, lancia la Crociata Argentea per 
eliminare la minaccia della licantropia. Un esercito di templari 
viene inviato nell’Aundair e i templari nel resto del Khorvaire 
cercano di individuare ed eliminare i licantropi nascosti. 
845 AR Re Jarot avvia i lavori pubblici che collegheranno tutto il 
Khorvaire centrale tramite treni folgore. Nel giro di venti 
anni, le linee dei treni collegano le Cinque Nazioni, Zilargo, le 
Rocche di Mror e le Pianure Talenta.
878 AR Il Casato Deneith inizia a fornire ai clienti dei mercenari 
goblinoidi provenienti dalla regione del Darguun.
882 AR Il Custode Jovor Daran proclama la fine della Crociata Argentea.
894 AR Re Jarot, l’ultimo sovrano del Galifar, muore. Thalin, Kaius e 
Wroann non ratificano la successione di Mishann. Wrogar 
appoggia la rivendicazione della sorella, e l’Ultima Guerra ha inizio.
896 AR Re Kaius I del Karrnath abbraccia il Sangue di Vol come 
religione di stato del Karrnath. Viene fondato l’Ordine 
dell’Artiglio di Smeraldo.
910 AR Kaius II sale al trono del Karrnath dopo la misteriosa morte 
di Kaius I.
913 AR Gli scavi dei minatori delle Rocche di Mror raggiungono le 
sale più profonde del Reame Sotterraneo.
914 AR Le Rocce di Mror proclamano la loro indipendenza in occasione 
del primo Consiglio di Ferro. Thalin di Thrane muore e la Chiesa 
della Fiamma Argentea assume il controllo della nazione.
918 AR Alcuni sabotatori ignoti distruggono la Torre di Vetro di Sharn.
928 AR Ven ir’Kesslan guida un gruppo di coloni fuori dalle Cinque 
Nazioni per fondare la nazione di Q’barra.
956 AR Alcuni mercenari Tairnadal conquistano il Cyre Orientale e 
proclamano la sovranità della nazione elfica di Valenar.
958 AR Le Terre dell’Eldeen si proclamano una nazione indipendente 
sotto la protezione dei Guardiani del Bosco e la guida del 
Grande Druido Oalian.
959 AR Nel Cyre vengono schierati i primi forgiati titani.
961 AR Boranel ir’Wynarn diventa re del Breland.
962 AR Zilargo si allea ufficialmente con il Breland.
965 AR Il Casato Cannith perfeziona i forgiati dell’era moderna, 
costrutti viventi ideati per combattere nell’Ultima Guerra.
969 AR Il capo mercenario Haruuc guida una ribellione degli 
hobgoblin e fonda la nazione goblinoide del Darguun.
972 AR Lo Scisma dell’Ombra. Il Casato Thuranni si scinde dal 
Casato Phiarlan.
976 AR La reggente Moranna del Karrnath condanna il Sangue di 
Vol e restaura la Schiera Sovrana come religione di stato del 
Karrnath. Gli ordini dei cercatori vengono sciolti, ma l’Ordine 
dell’Artiglio di Smeraldo si rifiuta di sciogliersi e i suoi 
membri si danno alla macchia.
980 AR La Regina Aurala inizia il suo regno sull’Aundair.
986 AR Un trio di megere note come le Figlie di Sora Kell giunge alla 
Grande Rupe assieme a un esercito di troll, ogre e gnoll.
987 AR Re Boranel richiama i coloni e chiude i confini a ovest delle 
Montagne Murogrigio. Le Figlie di Sora Kell proclamano la 
sovranità della nazione del Droaam.

--- PAGE 13 ---
12
Chapter 1   |   Discovering Eberron
JUHO HUTTUNEN
Data
Evento
988 AR Il Casato Tharashk inizia a trattare per assicurarsi i servizi dei 
mercenari mostruosi del Droaam. L’organizzazione criminale 
nota come il Daask stabilisce una presenza a Sharn.
990 AR Le prime aeronavi elementali del Casato Lyrandar entrano in 
servizio.
991 AR Ha inizio il regno di Kaius III sul Karrnath.
992 AR I membri di una squadra d’assalto Brelandiana rinnegano il 
loro giuramento e fondano un’organizzazione criminale nota 
come il Casato Tarkanan a Sharn.
993 AR All’età di sei anni, Jaela Daran assume la carica di Custode 
della Fiamma Argentea.
994 AR Il Cyre viene distrutto; al suo posto rimane la Landa Gemente.
996 AR Il Trattato di Fortetrono pone ufficialmente fine all’Ultima 
Guerra. Il trattato riconosce ufficialmente le nazioni di Aundair, 
Breland, Thrane, Karrnath, Pianure Talenta, Zilargo, Q’barra, 
Principati di Lhazaar, Rocche di Mror, Terre dell’Eldeen, 
Darguun e Valenar. Al Casato Cannith viene ordinato di 
distruggere tutte le forge della creazione; ai forgiati rimanenti 
vengono riconosciuti i diritti posseduti dagli esseri senzienti.
998 AR Punto di partenza di default di una campagna di Eberron.
La Guerra del Marchio
Periodo: Circa 1.500 anni fa
I primi marchi del drago aberranti apparvero subito dopo gli 
altri marchi del drago. All’epoca in cui i casati portatori del 
marchio si unirono per formare i Dodici, i marchi aberranti si 
diffusero in tutte le Cinque Nazioni. Alcuni membri dei Dodici 
consideravano i marchi aberranti come veri e propri abomini; 
altri li consideravano un comodo capro espiatorio che avrebbe 
unito i casati e rafforzato la loro posizione. La propaganda dei 
casati e le campagne di maldicenze amplificarono la percezione 
dei segni aberranti come qualcosa di pericoloso e incontrollabile. 
La paura condusse alla violenza e, col tempo, alle squadre di 
soldati Deneith, di inseguitori Vadalis e di inquisitori Medani 
“pronti a proteggere le comunità dalla minaccia aberrante”.
I marchi del drago aberranti del tempo erano generalmente 
più potenti e pericolosi di quelli attuali. I Dodici acquisivano le 
storie vere di quegli innocenti rimasti danneggiati da un marchio 
privo di controllo e le amplificavano: la superstizione e la paura 
facevano il resto. Il titolo “Guerra del Marchio” fa pensare a due 
lati equivalenti, ma in realtà si trattò più di un’epurazione che di 
una lotta tra pari. Verso la fine, tuttavia, alcuni campioni portatori 
dei marchi aberranti unirono le forze e sfidarono le case. I più 
famigerati erano Halas Tarkanan e la Signora del Contagio, che 
conquistarono Sharn e ne fecero un rifugio per chi portava un 
marchio aberrante. Alla fine, le forze dei Dodici presero d’assedio 
la città. Quando Tarkanan e la Signora videro che la vittoria 
era impossibile, scatenarono tutta la potenza dei loro marchi. 
Tarkanan, dotato di un marchio che gli consentiva di controllare la 
terra, distrusse le torri. La Signora del Contagio richiamò orde di 
parassiti dalle profondità e diffuse orrende malattie tra le rovine. 
Sia gli aberranti che si erano rifugiati in città, sia gli eserciti che la 
attaccavano furono sterminati e Sharn restò in rovina per secoli, 
prima che Galifar I la rivendicasse definitivamente.
I marchi aberranti furono quasi completamente eliminati 
durante la Guerra del Marchio. Quando ricomparvero nei secoli 
successivi, conferivano poteri molto più deboli rispetto al potere 
sconvolgente di Halas Tarkanan, ma la paura e il pregiudizio 
persistevano. Nel secolo scorso, senza alcuna spiegazione, i segni 
aberranti hanno ripreso a manifestarsi con maggiore frequenza e 
potenza. L’organizzazione criminale nota come Casato Tarkanan 
ha iniziato a organizzare e addestrare coloro che portano un segno 
aberrante, nel timore che un’altra epurazione sia imminente.
Perché È Importante?
I marchi del drago aberranti non sembrano meritare i pregiudizi 
di cui sono oggetto. Non sono poi così potenti e i personaggi 
giocanti raramente perdono il controllo dei loro marchi. Ma tutti 
sanno che Halas Tarkanan fece crollare le torri di Sharn, che la 
Signora del Contagio da bambina distrusse il suo villaggio e che 
lo Spezzasogni era un mostro che faceva impazzire la gente per 
puro divertimento. Un personaggio con un marchio aberrante 
porta il fardello di interi secoli di superstizioni e di storie 
divulgate ed esasperate dai Dodici. I capi del Casato Tarkanan 
indicano inoltre la Guerra del Marchio come un possibile sentiero 

--- PAGE 14 ---
13
Capitolo 1   |   Alla Scoperta di Eberron
che il futuro potrebbe ancora intraprendere. Un personaggio con 
un marchio aberrante si unirà al Casato Tarkanan e si preparerà 
a combattere i Dodici? Oppure proverà a cambiare l’opinione 
pubblica e a combattere i pregiudizi?
Il Regno di Galifar
Periodo: 1–894 AR 
Karrn il Conquistatore non riuscì a unificare il Khorvaire con la 
forza, ma alcuni secoli dopo, il suo discendente Galifar Wynarn 
riuscì a farlo grazie non solo alla potenza militare, ma anche a un 
uso intelligente della diplomazia. Galifar non voleva solo il potere: 
voleva costruire un mondo migliore, e sotto molti aspetti ci riuscì. 
Abolì la schiavitù e promulgò leggi che promettevano giustizia per 
tutti. Col tempo, il regno promosse l’istruzione pubblica e l’ascesa 
della classe mercantile. Forse Galifar fece un passo falso quando 
conferì ai casati portatori del marchio un eccessivo potere 
economico; gli Editti di Korth impedivano agli eredi portatori del 
marchio di possedere terre o titoli, ma posero anche le basi per il 
monopolio quasi totale che i casati detengono oggi.
Il Galifar può essere criticato anche per il suo precario sistema 
di successione. In base a quanto previsto dalla tradizione, i figli 
del monarca regnante prestavano servizio come governatori 
delle cinque province con il maggiore al governo del Cyre. I 
precedenti governatori fungevano da reggenti fino alla maggiore 
età dell’erede, momento in cui era previsto che si facessero da 
parte. Questo sistema generò in realtà numerose ribellioni e lotte 
di secessione nel corso della storia. L’Ultima Guerra non è altro 
che la più grande e la più recente di queste.
Perché È Importante?
Un secolo di brutale guerra ha separato i popoli delle Cinque 
Nazioni, ma esiste ancora una vasto corpus comune di usanze 
e leggi a unirli... il retaggio del Galifar. E sono ancora in molti 
a considerare quella del Galifar un’età dell’oro, e disposti 
a scendere di nuovo in guerra pur di poter tornare a quel 
presunto paradiso. Molte istituzioni che oggi definiscono le 
nazioni (il Congresso Arcano, la Cittadella del Re, l’Accademia 
di Rekkenmark) avevano in origine il compito di badare al bene 
comune del Galifar. I membri delle razze più longeve, come gli 
elfi e i nani, probabilmente si sono addestrati presso queste 
istituzioni, a prescindere dalle nazioni che servono oggi.
La Crociata Argentea
Periodo: 830–882 AR
Prima del nono secolo, la licantropia era essenzialmente soltanto 
una temibile leggenda. L’esistenza dei licantropi era nota nelle 
terre più selvagge del Khorvaire, ma pochi ne avevano mai visto 
uno; molti popolani pensavano che i licantropi e i morfici fossero 
la stessa cosa. All’inizio del nono secolo, le cose cambiarono: la 
maledizione della licantropia si fece più virulenta e le sue vittime 
furono spinte ad agire in modo più estremo. Gli attacchi dei lupi 
mannari e le infestazioni dei topi mannari divennero un problema 
sempre più grave nell’Aundair occidentale, e attorno all’830 AR 
qualcuno iniziò a temere che una minaccia apocalittica stesse 
prendendo forma nel Bosco Torreggiante. Da un giorno all’altro, 
un’orda di licantropi poteva riversarsi nel resto dei territori e 
distruggere il mondo civilizzato.
Nell’832 AR Jolan Sol, Custode della Fiamma, dichiarò che 
la licantropia corrompeva l’anima stessa e che doveva essere 
completamente eliminata. Un esercito di templari fu inviato 
nell’Aundair e i servitori della Fiamma di tutto il Khorvaire 
ricevettero l’ordine di tenere alta la guardia e di stanare tutti i 
licantropi nascosti. E così fecero.
La Crociata Argentea durò per circa cinquant’anni. I primi 
due decenni si rivelarono una campagna brutale e sanguinosa. 
I licantropi si ammassarono in grandi numeri ai confini del 
Bosco Torreggiante (oggi parte delle Terre dell’Eldeen), animati 
da un male ignoto; molti sapienti ipotizzano che si trattasse 
di un signore supremo prossimo a spezzare i suoi vincoli. I 
templari erano inferiori di numero, mentre i licantropi erano 
astuti e potevano facilmente rinfoltire i loro ranghi. Per di più, 
fomentavano intenzionalmente i conflitti tra i templari e i morfici. 
Dopo decenni di aspri conflitti, l’andamento della guerra volse 
lentamente a favore dei templari e in qualche modo il potere 
della maledizione fu spezzato. La licantropia continuò a esistere, 
ma i suoi effetti si indebolirono e le sue vittime non caddero più 
nell’oscurità con la stessa frequenza.
Anche se la vera minaccia era stata sventata, i contadini 
dell’Aundair, soggetti a decenni di terrore, reclamavano ancora 
vendetta. Nei trent’anni che seguirono, un’implacabile inquisizione 
fondata dai più accaniti zeloti della fede (in seguito etichettati come 
una setta estremista, la Fiamma Pura), cercò di dare la caccia 
a ogni licantropo rimanente. Nel farlo, molti innocenti (tra cui 
molti morfici) furono torturati e uccisi. La Crociata Argentea ebbe 
inizio come un atto altruista che forse salvò l’intero Galifar, ma si 
concluse in uno sfrenato esercizio di paranoia e odio.
Perché È Importante?
La Crociata Argentea è un classico esempio di atto virtuoso dalle 
conseguenze sanguinarie. Dimostra che la Fiamma Argentea 
ha l’obiettivo di proteggere gli innocenti, ma che la paura, 
l’avidità e la collera possono condurre su una cattiva strada 
anche i più ragionevoli. Segna l’origine della Fiamma Pura, una 
setta estremista la cui visione ristretta della Fiamma è quella 
di un’arma spietata con cui bruciare i malfattori. Ha creato un 
profondo solco tra i morfici e i seguaci della Fiamma Argentea e 
ha danneggiato la reputazione dei morfici in generale.
Sulla scia della Crociata Argentea, la licantropia è considerata 
un serio pericolo per la salute pubblica. I templari intervengono 
ovunque sia confermata la presenza di un licantropo: quando è 
possibile, cercano di catturarlo e di curarlo, ma l’uso della forza 
letale resta sempre un’opzione. I licantropi possono trovare un 
rifugio sicuro nel Droaam (specialmente presso il Branco Oscuro) 
e qualche esemplare sparso si aggira a Capo Tempesta, nel 
Q’barra, nel Darguun e nelle altre nazioni di frontiera.
Se un giocatore interpreta un seguace della Fiamma Argentea 
o un morfico, dovrebbe chiedersi qual è la sua opinione sulla 
Crociata Argentea. Analogamente, se il personaggio proviene 
dall’Aundair o dalle Terre dell’Eldeen, dovrebbe chiedersi se la 
sua famiglia ha sofferto nei giorni di terrore della licantropia.
Storia Ignota
Il Galifar perdurò per quasi un millennio prima che l’Ultima 
Guerra ne provocasse il crollo. Questa sezione ha messo in 
evidenza alcuni particolari momenti storici che possono fungere 
da ispirazioni per le avventure. Ma sia in questo volume che nel 
canone più ampio della storia di Eberron esistono vari periodi di 
tempo che restano per buona parte inesplorati.
Nelle loro campagne personali, sia i giocatori che il Dungeon 
Master sono liberi di sviluppare ed esplorare altri momenti storici 
che possono rafforzare le storie che essi intendono narrare. La 
tabella “Storia Ignota” fornisce alcune idee da cui partire. Per 
il Dungeon Master, questo può essere un modo per aggiungere 
maggiore profondità a una storia. I giocatori sono arrivati a 
una locanda che al momento è soltanto un locale anonimo? 
Forse duecento anni fa quella locanda fu il quartier generale 
di un’alleanza di contadini che insorsero contro la monarchia 
e furono brutalmente trucidati... e forse la gente del posto ha 
ancora una bassa opinione dei personaggi con il background 
da nobile! Oppure, può essere usata nel corso dello sviluppo del 
personaggio: forse un antenato del personaggio era un mago 
che fece una scoperta arcana rivoluzionaria, che però i casati 
portatori del marchio decisero di insabbiare. 

--- PAGE 15 ---
14
Capitolo 1   |   Alla Scoperta di Eberron
LAURA HIRSBRUNNER
Ciò che conta è che la storia prestabilita è un punto di 
partenza, niente di più. Il DM può usare le idee presentate in 
questa sezione quando gli possono essere d’aiuto, ma ha sempre 
il potere di ampliare il mondo e di sviluppare la storia del suo 
Eberron, anche se dovesse non seguire perfettamente quella dei 
volumi ufficiali pubblicati successivamente.
Storia Ignota
d12 Evento Innescante
Collegato a... 
Che fu...
1
Uno scisma 
religioso o un’eresia
La Chiesa della 
Fiamma Argentea
Misteriosamente 
dimenticato
2
Una ribellione o dei 
disordini
Un’alleanza di 
contadini
Insabbiato 
dalle autorità
3
Un attentato o un 
atto terroristico
I Dodici o il 
Congresso Arcano
Responsabile di 
un cambiamento a 
lungo termine
4
Una scoperta arcana 
rivoluzionaria
Un erede Wynarn 
(o il sovrano)
Brutalmente 
soppresso
5
Un discorso 
importante
Un geniale mago 
o artefice
Frutto di un 
sabotaggio interno
6
Una grande 
sommossa o una 
serie di sommosse
Una fazione di 
eredi portatori  
del marchio
Collegato ai Signori 
della Polvere
7
Una battaglia brutale
I druidi dell’Eldeen
Un mistero mai svelato
8
Un disastro 
soprannaturale
Un culto del 
Drago Sotterraneo
La causa di una 
lunga faida
9
Un disastro naturale 
o un’epidemia
La Cittadella 
del Re
La causa 
di molte morti
10
Un’inquisizione o 
un’epurazione
La Schiera 
Sovrana
Commemorato 
con una festività
11
Una crisi di 
successione
Un aristocratico 
ambizioso
Trasformato in una 
canzone popolare
12
Un atto di 
spionaggio 
smascherato
Cangianti, 
kalashtar o 
morfici
Orchestrato da (tirare 
di nuovo sulla colonna 
“Collegato a . . .”)
Cyre: Prima della Tragedia
Il Gioiello della Corona di Galifar. Il Cyre delle Meraviglie. Il Cyre 
era il cuore del regno unito di Galifar. Ma com’era veramente il 
paese? Dopo la caduta del Cyre, le informazioni relative a questo 
regno spesso trattano delle condizioni attuali dei profughi e non 
della nazione che hanno perduto. Quali sono i ricordi che un 
personaggio Cyrano custodisce più gelosamente? Che infanzia ha 
avuto? Se spera di poter ricostruire la sua nazione, cosa aspira a 
ricreare?
Cosa Immaginano i Nostri Sogni
Galifar Wynarn era un genio militare, ma fu sua figlia maggiore 
Cyre, la gemella di Aundair, a immaginare l’unificazione delle 
nazioni in conflitto in una singola famiglia: la potenza Karrnathi, 
la fede di Daskar e la saggezza di Thaliost unite in nome del 
bene comune. Tracciando la mappa del regno unificato, Galifar 
dichiarò che il Cyre sarebbe stato il cuore del reame. Sua figlia 
avrebbe governato quella provincia e avrebbe ottenuto tutto ciò 
che le serviva per realizzare la sua visione. L’emblema del Cyre è 
composto da una corona e una campana su campo verde poste 
al di sopra di un martello e di un mantice: il simbolo del potere, 
la campana che preannuncia il cambiamento e gli strumenti 
per costruire il futuro. Il motto del Cyre coglie alla perfezione il 
cuore di questa nazione e del suo popolo: “Ciò che i nostri sogni 
immaginano, le nostre mani creano”.
Le province del Galifar conservarono per buona parte le 
culture e le tradizioni delle nazioni che erano state in passato. In 
molti casi, le loro differenze furono rafforzate e celebrate. Ogni 
nazione ricevette uno dei pilastri del regno unificato: il Congresso 
Arcano nell’Aundair, la Cittadella del Re nel Breland, l’Accademia 
di Rekkenmark nel Karrnath e il Grande Tempio del Thrane. Il 
Cyre fu un’eccezione. Anziché sviluppare la cultura esistente di 
Metrol, il Cyre chiamò a sé esperti e artigiani da tutto il Galifar. 
Invece di diventare il centro di una singola disciplina, il Cyre 
divenne il fulcro dove tutte quelle specializzazioni si fondevano 
assieme: il meglio di ciò che il Galifar aveva da offrire. Quando 
il Congresso Arcano perfezionò le lanterne perenni, Metrol fu 
la prima città a usarle per illuminare le sue strade. I soldati 
venivano addestrati a Rekkenmark, ma i guerrieri migliori 
prestavano servizio nella Guardia di Vermishard. E sebbene 
Metrol fosse la punta di diamante, la città delle meraviglie, questo 
principio fu applicato a tutto il Cyre centrale. Grazie alla cultura, 
all’arte e perfino all’agricoltura, il Cyre esprimeva quanto di 
meglio il Galifar avesse da offrire.
Le cose proseguirono e si svilupparono in questo modo 
nell’arco dei secoli. I Karrn sono stoici, i Thranesi saggi, i 
Brelandiani industriosi, gli Aundairiani ingegnosi. Gli abitanti 
del Cyre affondano le loro radici in tutte queste nazioni e sono 
convinti di condividere tutte queste qualità; inoltre, i Cyrani si 
sforzano di essere creativi, innovativi e artistici.
Il temperamento artistico (alcuni direbbero addirittura 
eccentrico) del Cyre era bilanciato e valorizzato dalla presenza 
del Casato Cannith, che aveva sede nella grande città di 
Costruzione. Molte delle più grandi roccheforge dei Cannith 
erano diffuse in tutto il Cyre e costituivano le fondamenta 
industriali che rendevano possibili le meraviglie della nazione. E 
quelle meraviglie assumevano molte forme. Là dove il Congresso 
Arcano dell’Aundair si concentrava sulle applicazioni pratiche 
della magia, l’Istituto di Wynarn del Cyre esplorava il potenziale 
artistico dell’arcano. Metrol era una città di luci e di meraviglie. 
I visitatori potevano parlare con le illusioni dei re e degli eroi 
del passato o assistere alle rievocazioni dei più grandi momenti 
storici. Si dice che a Metrol nessuno patisse mai la fame o 
subisse il morso dell’inverno. I Cyrani affermano che questo era 
dovuto alla generosità e all’altruismo dello spirito Cyrano; i critici 
fanno notare che questi progetti sociali erano possibili solo grazie 
alle tasse pagate dagli abitanti delle altre province. Sicuramente 
nel Cyre confluivano molte delle ricchezze del Galifar e lo stile di 
vita dei suoi abitanti era superiore a quello di ogni altra provincia. 

--- PAGE 16 ---
15
Capitolo 1   |   Alla Scoperta di Eberron
Si trattava di decadenza o dello sviluppo di un modello che 
un giorno sarebbe stato possibile applicare a tutte le nazioni? 
Impossibile a dirsi. I Cyrani piangono ciò che hanno perduto; 
gli abitanti delle altre nazioni criticano lo stile di vita dei Cyrani 
come parassitico. “Ciò che i nostri sogni immaginano, le nostre 
mani costruiscono”, ma gli stranieri amareggiati fanno notare 
che saranno anche state le mani dei Cyrani a costruire, ma con le 
risorse raccolte grazie al duro lavoro degli altri.
Questa amarezza fu ulteriormente fomentata dalle pratiche 
di successione del Galifar. Seguendo l’esempio di Galifar I, i figli 
del monarca fungevano da governatori delle cinque province. Il 
più anziano governava il Cyre, e alla morte del monarca avrebbe 
preso la corona, per assegnare poi ai propri figli il governo di 
ogni provincia. I governatori precedenti servivano da reggenti 
finché i figli del sovrano non raggiungevano la maggiore età, 
e successivamente fungevano da consiglieri. Se un monarca 
non aveva cinque figli, i governatori precedenti mantenevano la 
posizione. Ma il principio era semplice: il Cyre era il cuore del 
Galifar e tutto il resto gli ruotava attorno.
Cyre Esterno
L’obiettivo del Galifar per il Cyre era quello di creare qualcosa 
di nuovo, una cultura che riunisse gli aspetti migliori delle altre 
nazioni. Nel Thrane, nell’Aundair e nel Breland, di recente 
fondazione, gli abitanti continuavano a osservare le loro vecchie 
tradizioni e le famiglie regnanti venivano spesso inglobate nella 
nuova struttura governativa; analogamente, Galifar preservava 
le usanze della sua terra d’origine, il Karrnath. Ma nel vecchio 
regno di Metrol, che occupava un’area di forma e dimensioni 
all’incirca equivalenti a quelle della moderna Landa Gemente, i 
sistemi e i reggenti di un tempo furono messi da parte per fare 
spazio al sogno del Cyre. Alcune delle famiglie nobiliari di Metrol 
abbracciarono questo nuovo cammino. Altre furono trasferite 
altrove da Galifar, che conferì loro l’autorità su varie regioni che 
in passato erano state terre di frontiera indipendenti.
Il Cyre Meridionale era costituito da quello che oggi è il 
Darguun. Solo una minima parte di queste terre era stata 
colonizzata al momento della fondazione del Galifar, e per molto 
tempo continuò a esistere come provincia di periferia all’ombra 
del grande regno. I suoi abitanti prosperavano comunque, e 
andavano fieri della loro identità di Cyrani, scimmiottando le 
usanze del regno centrale. Tuttavia beneficiavano di poche 
ricchezze rispetto a quelle investite nel nord, e di poche delle 
meraviglie che tali ricchezze procuravano. Gli scontri con i goblin 
erano frequenti. In certe occasioni erano più feroci, ma per la 
maggior parte del tempo i goblinoidi Ghaal’dar rimanevano sulle 
montagne o nelle loro tane buie, almeno fino all’inizio dell’Ultima 
Guerra.
Il Cyre Orientale, quello che oggi è Valenar, era a tutti gli effetti 
una nazione separata, dalla cultura e dai valori drasticamente 
diversi. Fu probabilmente il più grande fallimento di Galifar. 
La regione era stata inizialmente colonizzata dai migranti 
provenienti dalla regione di Khunan, nel Sarlona occidentale. 
Galifar I voleva per sé le terre del vecchio Metrol, quindi 
concesse ai suoi nobili l’autorità sul Cyre Orientale, facendo 
di loro i signori feudali dei coloni Khunani. Il Deserto della 
Lama li isolava sia fisicamente che culturalmente e una volta 
concesse ai nobili le loro terre, Galifar in gran parte li ignorò. 
Le famiglie nobiliari aderirono quindi alle vecchie tradizioni di 
Metrol anziché abbracciare la nuova cultura del Cyre. Molte, 
insoddisfatte dall’accordo, assunsero un atteggiamento arrogante 
e meschino, sfogandosi crudelmente sui sudditi Khunani. Alcuni 
si chiedono perché fu così facile per gli elfi prendere il controllo 
del Valenar; la prima causa è indubbiamente il fatto che il popolo 
Khunano non provava alcun amore per i suoi governanti Cyrani 
(generalmente chiamati “troni”, ed erano in molti a credere che le 
cose sarebbero andate meglio sotto un nuovo regime.
Il Cyre e l’Ultima Guerra
Sotto il dominio di Re Jarot, il Cyre continuò a splendere. 
Aspiranti artisti e giovani nobili di ogni genere si facevano strada 
fino al cuore del regno e molti degli artefici più promettenti si 
stabilivano nella città della Creazione. Re Jarot riempiva il Cyre 
di attenzioni: ampliò il Palazzo di Vermishard, collaborò con il 
Casato Orien per ampliare i servizi dei treni folgore all’interno 
del Cyre e spese centinaia di migliaia di galifar per sovvenzionare 
l’Istituto d’Arte di Wynarn e la Cattedrale della Schiera Sovrana.
Dopo la morte di Jarot, il regno di Galifar precipitò verso la 
guerra. Inizialmente il morale dei Cyrani era alto. La Regina 
Mishann aveva secoli di tradizione dalla sua. Tutti sapevano che 
il Cyre aveva il meglio di ogni cosa: i migliori maghi, i migliori 
soldati e gli artefici più eminenti. E a un certo livello, questo era 
vero, ma una singola unità di soldati eccezionali significava ben 
poco se schierata contro le culture marziali del Karrnath o del 
Thrane. I maghi migliori del Cyre erano artisti e studiosi teorici, 
là dove l’Aundair lavorava già da tempo all’uso della magia come 
arma da guerra. E gli artefici più esperti erano per buona parte 
legati al Casato Cannith, che manteneva la neutralità nei conflitti. 
Volendo paragonare le nazioni alle classi dei personaggi, il 
Thrane è un paladino, il Karrnath è un guerriero, l’Aundair è un 
mago e il Breland è un ladro. In questo gruppo, il Cyre è il bardo: 
elegante, astuto, in grado di fare un po’ di tutto... ma efficace 
quando lavora con gli altri, e poco preparato ad affrontare da solo 
un nemico potente.
Il Cyre si adattò; doveva farlo. Inizialmente si affidò per buona 
parte ai mercenari, essendo la sede della tesoreria del Galifar 
e disponendo di oro in abbondanza. Ma col passare del tempo, 
quando la vera portata del conflitto divenne evidente, i Cyrani 
scesero in guerra personalmente. Il Cyre non aveva lo spirito 
marziale del Karrnath o del Thrane, ma il suo popolo era sorretto 
dalla convinzione incrollabile di essere dalla parte del giusto. Al di 
là di questo, agli occhi del popolo, il Cyre era il Galifar. Incarnava 
gli ideali del regno, il meglio di ciò che poteva essere... e questo era 
qualcosa per cui valeva la pena combattere. Nonostante questo, la 
lotta inflisse un duro colpo allo spirito Cyrano. Per secoli i Cyrani si 
erano considerati le stelle dello spettacolo, amati da tutti; ora tutti 
alzavano le mani contro di loro, e qualcuno iniziava a vedere nelle 
proprie vecchie convinzioni una forma di arroganza e narcisismo. 
Il Cyre aveva effettivamente il meglio di ogni cosa, ma solo perché 
gli era stato donato liberamente. Ora il Congresso Arcano metteva 
le sue conoscenze esclusivamente al servizio dell’Aundair, la 
Rekkenmark addestrava solo i Karrn e la Cittadella del Re serviva 
il Breland. Certo, il Cyre era ancora in possesso di un’eco di tutto 
questo. I suoi maghi potevano comunque competere con qualsiasi 
nazione ad eccezione dell’Aundair e la Guardia di Vermishard 
costituiva il cuore della nuova accademia militare Cyrana. Ma era 
evidente che il sogno Cyrano era stato sostenuto da molte mani, e 
ora la nazione doveva imparare a camminare da sola.
Stile Cyrano
Per un millennio dalla sua fondazione, la cultura Cyrana aveva 
fuso assieme le tradizioni di tutte le nazioni. Tuttavia, l’Ultima 
Guerra innalzò un muro tra il Cyre e le altre, e nel corso di 
questo secolo ognuna dovette evolversi in un relativo isolamento. 
I Cyrani conoscono le vecchie canzoni “aggiungi un verso” che 
gli Aundairiani amano tanto, ma pochi conoscono l’Epica del 
Valoroso e del Vigilante, una storia di eroismo militare che 
tocca il cuore di ogni Aundairiano moderno. E non conoscono 
le massime di Dane il Mendicante, che ora fungono da pietra 
miliare della cultura Brelandiana.
Nonostante questo, i Cyrani credono che la loro cultura sia 
fondata sui migliori principi del Galifar e che sia possibile trovare 
dei punti in comune con i popoli di qualsiasi nazione. Un Cyrano 
può giocare al Conquistatore con un Karrn, cantare una canzone 
“aggiungi un verso” con un Aundairiano e discutere di religione 

--- PAGE 17 ---
16
Capitolo 1   |   Alla Scoperta di Eberron
con un Thranese. Questo rispecchia i principi fondanti del Cyre: 
fare propri i migliori aspetti del Galifar e svilupparli ulteriormente. 
I Cyrani credono che non esista un singolo sentiero perfetto; la 
diversità è una fonte di forza, ma c’è sempre spazio per migliorare. 
La cultura Cyrana è quindi una strana chimera: un miscuglio di 
elementi familiari tratti da tutto il Khorvaire e sottoposti a una 
lenta e costante evoluzione. Un musicista Cyrano potrebbe suonare 
un inno funebre Karrnathi nello stile della musica sacra Thranese; 
è un puzzle i cui i singoli pezzi sono tutti noti, ma vengono 
costantemente arrangiati in modi nuovi. Alcuni cittadini credono 
che queste siano soltanto appropriazioni, e che i Cyrani siano 
dei vermiiena che derubano gli altri nell’arrogante convinzione di 
poter fare di meglio. Ma i Cyrani affermano a loro volta che questo 
approccio deriva dall’amore e non dall’arroganza, e lo chiamano 
“apprezzamento Cyrano”.
Un personaggio Cyrano troverà qualcosa di familiare ovunque 
si rechi. Ma cosa custodisce più gelosamente dei suoi ricordi del 
Cyre? Si aggrappa al passato o abbraccia il principio Cyrano di 
sforzarsi sempre per trovare una strada nuova e migliore?
Moda
Nella moda Cyrana, la praticità si mescola a una varietà senza 
limiti. Gli abiti Cyrani partono da un principio molto semplice: lo 
strato base può essere sgargiante, ma deve essere innanzitutto 
pratico e resistente. Che si tratti di brache, camicie, gonne lunghe 
o corte, un Cyrano parte da ciò che è comodo per chi indossa 
l’indumento. Questo livello base può essere di qualità pregiata, 
ma ha scopi più funzionali che decorativi.
Fissata una base semplice, un Cyrano pensa all’eleganza. I 
mantelli e i guanti sono entrambi parti integranti della moda 
Cyrana. I guanti possono essere corti e robusti per il lavoro 
o la guerra, o lunghi e decorati per le occasioni più formali. 
Analogamente, i mantelli possono variare tra il pratico e il 
decorativo: un mantello da viaggio sarà pesante, un mantello corto 
andrà bene per un evento sociale casuale e un lungo mantello 
leggero foderato di stoffamascherata per una serata al Grande 
Palcoscenico. Oltre agli indumenti come guanti, stivali e mantelli, 
anche i gioielli e gli altri accessori sono una parte importante della 
moda Cyrana. I gioielli Cyrani, spesso fatti di rame, cuoio, legno o 
vetro, non costituiscono tanto uno sfoggio di ricchezza quanto un 
modo per esprimere la propria individualità. Anche le piume e i 
campanelli sono accessori comuni: esiste una danza Cyrana che 
prevede l’uso di braccialetti e cavigliere piene di campanelli. Infine, 
in occasione di certe festività o eventi formali è previsto l’uso delle 
maschere. Le maschere Cyrane non sono concepite per celare 
l’identità o gli intenti, sono anzi un modo per potenziare l’identità 
ed esprimere gli umori.
La moda Cyrana fa tradizionalmente uso di molti colori (spesso 
accentuati dalla stoffamascherata). Dopo l’Ultima Guerra, molti 
Cyrani hanno adottato la foggia Gemente: abiti di foggia Cyrana, 
ma interamente neri. Altri celebrano invece la loro nazione 
preservandone lo stile. Vista la natura durevole degli abiti, un 
personaggio Cyrano potrebbe ancora indossare gli abiti che 
portava nel Giorno della Tragedia. Di che abito si trattava, e perché 
lo indossa ancora? Usa una maschera? E se sì, come è fatta?
Cucina
La cucina Cyrana rispecchia il principio di lavorare con il meglio 
di tutte le tradizioni continuando nel contempo a esplorare. Sotto 
molti aspetti si tratta di qualcosa di simile alla “fusion di Sharn”, 
diffusa nella Città delle Torri, e molti profughi Cyrani sono stelle 
nascenti dello scenario gastronomico di Sharn. I Cyrani mescolano 
le spezie thrakel del Thrane con gli stufati tradizionali del Karrn e 
aggiungono i sapori forti del Breland meridionale ai delicati dolci 
dell’Aundair. Sebbene molti profughi si aggrappino alle ricette di 
famiglia per ricordare la nazione caduta, altri portano avanti la 
tradizione Cyrana di adottare i nuovi sapori del luogo dove hanno 
trovato riparo, per poi cercare il modo di migliorarli.
Magia
Tradizionalmente, i Cyrani consideravano la magia arcana una 
forma d’arte oltre che uno strumento pratico. Questo si prestava a 
uno studio più approfondito delle illusioni e degli ammaliamenti 
rispetto a quello delle altre nazioni. Ma anche la presentazione della 
magia, a prescindere dalla sua scuola, aveva una sua importanza. 
Gli artimaghi, i bardi e i maghi Cyrani spesso mettevano nell’aspetto 
estetico della magia un’enfasi superiore perfino a quella degli 
Aundairiani. Per un mago che ha studiato all’Istituto di Wynarn, le 
componenti somatiche sono quasi una danza e quelle verbali hanno 
la cadenza di un canto o di una poesia, il corrispettivo dell’amore 
dei Cyrani per le cappe e i mantelli fluenti. Un incantatore Cyrano 
è uno studente delle arti arcane nel vero senso della parola, e il 
giocatore dovrebbe riflettere su come questo aspetto si esprime negli 
incantesimi lanciati dal personaggio.
Religione Cyrana
La Fiamma Argentea aveva alcuni seguaci e templi nel Cyre 
centrale, anche se la Schiera Sovrana restava la fede dominante. 
Tuttavia, la religione è sorretta dalla fede e dalla tradizione e i 
Cyrani sono sempre stati incoraggiati a mettere in discussione 
le tradizioni e a cercare nuove vie. Nel Cyre Esterno le cose sono 
andate diversamente. I nobili del Cyre Orientale erano e sono 
Vassalli devoti, convinti di governare per diritto divino. Gli abitanti 
del Cyre Meridionale sono meno arroganti, ma aderiscono per 
buona parte in modo silenzioso e costante alla fede nei Sovrani.
La guerra spinse alcuni Cyrani ad abbracciare la loro fede 
con maggiore convinzione, ma per altri si rivelò un’ulteriore 
fonte di dubbio. Allo stesso modo, la Tragedia provocò una crisi 
di fede in molti Cyrani, mentre in altri finì per rafforzarla. Un 
devoto seguace della Fiamma Argentea non si interroga sulle 
cause della Tragedia: cerca semplicemente di proteggere gli 
innocenti dai danni. I Vassalli della Schiera Sovrana credono che 
esista uno scopo per le loro sofferenze. Nel frattempo, a seguito 
della Tragedia, alcuni Cyrani si sono rivolti al sangue di Vol o ai 
culti del Drago Sotterraneo, maledicendo gli dei che una volta 
veneravano o abbracciando una visione più oscura. Esistono 
anche varie derivazioni delle vecchie fedi, interpretazioni Cyrane 
della Fiamma e della Schiera, che adattano le tradizioni per 
tentare di dare un senso alla guerra e al mondo.
Chi interpreta un incantatore divino o un altro personaggio 
religioso Cyrano dovrebbe riflettere sull’impatto che la Tragedia 
ha avuto sulla sua fede. È combattuto e fa fatica a rispettare 
le sue convinzioni? Oppure la Tragedia è stata per lui fonte di 
ispirazione e gli ha fatto capire di avere uno scopo divino, al 
servizio del suo popolo? Se è legato a una fede già esistente, 
aderisce alle tradizioni consolidate o segue un sentiero originale?
I Tre Cyre
Quando la maggior parte della gente parla del Cyre, si riferisce al 
Cyre centrale, e quando parla dei profughi Cyrani si riferisce alla 
popolazione che è fuggita dalla Tragedia. Ma i profughi Cyrani 
esistevano da ben prima della fine della guerra. Gli elfi Tairnadal 
avevano fondato il regno orientale di Valenar nel 956 AR e il Lhesh 
Haruuc aveva conquistato il Cyre Meridionale per farne il Darguun 
nel 969 AR. La conquista di Valenar fu una sgradita sorpresa, 
ma ebbe un impatto relativamente ridotto sulla nazione. Il Cyre 
orientale era sempre rimasto isolato e la maggior parte dei Khunani 
aveva accettato di buon grado il dominio elfico, quindi i profughi 
consistevano in una manciata di nobili dolorosamente estraniati 
dalle tradizioni del regno centrale. La perdita del Darguun fu un 
colpo più duro: il Cyre Meridionale era un territorio di periferia, ma 
comunque più vicino al cuore del paese, e la sua perdita diede il via 
a un esodo di profughi che la nazione dilaniata dalla guerra non era 
pronta a gestire. Al momento di creare un personaggio Cyrano, il 
giocatore dovrebbe chiedersi da quale Cyre provenga.

--- PAGE 18 ---
17
Capitolo 1   |   Alla Scoperta di Eberron
OLIE BOLDADOR
Il Cyre Centrale
Un personaggio proveniente dal Cyre centrale probabilmente 
considera la sua terra il “vero” Cyre. Prima della Tragedia, si 
preoccupava dei profughi provenienti da Valenar o dal Darguun? 
Ancora oggi, cosa pensa di loro quando ripensa alla sua patria? 
Appoggia l’idea di ricostruire la sua nazione e di aggrapparsi ai 
ricordi e alle tradizioni? Oppure, come prevede la cultura Cyrana, 
guarda al futuro e cerca di trovare una strada nuova e migliore, 
anche se questo significa abbandonare il sogno del Cyre?
Cyre Meridionale
Gli abitanti del Cyre Meridionale hanno lottato per decenni, tentando 
di sopravvivere negli accampamenti e nei rifugi. Il personaggio è 
stato incoraggiato ad arruolarsi nell’esercito: era più facile mandarlo 
al fronte che tentare di trovare una nuova casa per lui. Molti dei 
suoi amici e familiari avevano scelto di idolatrare la Regina Dannel 
e il Cyre centrale, convinti che la visione della sovrana avrebbe 
ricostruito il Galifar e riportato un’era di meraviglie. Anche il 
personaggio la pensava così? Era un idealista ottimista? Oppure 
era infuriato e amareggiato nei confronti della nazione che non 
era riuscita a proteggerlo? È fedele al Cyre o si preoccupa solo del 
Darguun e della vendetta da reclamare contro i goblin?
Cyre Orientale
Un personaggio proveniente dal Cyre Orientale è collegato a una 
famiglia nobiliare le cui radici affondavano a Metrol prima ancora 
che il Galifar esistesse. Non accetta sciocchezze come “il meglio 
del Galifar” riassunto nel Cyre o la sfida alle tradizioni; se il 
popolo fosse rimasto fedele alle antiche usanze, forse tutto questo 
non sarebbe accaduto. I suoi antenati erano fedeli alla Schiera 
Sovrana ed erano convinti che Aureon li avesse scelti per regnare. 
Allo stesso tempo, le sue terre sono andate perdute da più di 
quarant’anni e il popolo del Cyre centrale non ha mai vendicato 
questo affronto, né ha mai mostrato alla famiglia del personaggio 
il rispetto che meritava. Il personaggio non è sconvolto dalla 
Tragedia come molti altri, perché non è il suo Cyre quello che è 
andato distrutto: ora anche gli altri sanno cosa si prova. Anche se 
il personaggio è di discendenza nobiliare, difficilmente sceglierà 
il background da nobile, in quanto sa che tali rivendicazioni 
non interessano più a nessuno. Disprezza i Valenar e spera di 
riconquistare la sua terra d’origine perduta? Oppure spera di 
radunare i sopravvissuti Cyrani attorno a una vera dinastia reale, 
per sfidare Oargev e restaurare il dimenticato regno di Metrol?
Le Meraviglie del Cyre
Il Cyre era una terra di meraviglie, ormai andata perduta a seguito 
della Tragedia. Ai Cyrani restano solo i ricordi. Metrol ospitava 
alcune delle più famose meraviglie della nazione, tra cui...
I Vermishard
Sette guglie si innalzano da Metrol, formando una meraviglia 
naturale (o soprannaturale). Era sulle loro cime che dimoravano 
le dinastie nobiliari della vecchia Metrol ed era il Vermishard 
Reale a ospitare la corona Cyrana. Tuttavia, col passare dei secoli, 
altre potenze (come il Casato Cannith e il Casato Phiarlan) hanno 
operato sui Vermishard. I Cannith e Phiarlan, lavorando assieme 
agli artimaghi Cyrani, installarono una serie di luci illusorie 
nei Vermishard, e quelle guglie scintillanti divennero una vista 
spettacolare che si stagliava tra i palazzi di Metrol.
L’Istituto d’Arte di Wynarn
L’Istituto di Wynarn era sia una delle principali accademie di 
magia del Khorvaire che uno dei suoi musei più sorprendenti, 
dedicato all’esplorazione del potenziale artistico dell’arcano. Nelle 
sue sale erano esposti i tesori dei regni precedenti al Galifar 
accanto a varie opere d’arte moderna. Oltre alle mostre puramente 
artistiche, il Salone dei Re permetteva ai visitatori di conversare 
con le repliche illusorie dei passati sovrani del Galifar. Anche se 
alcune culture preservano realmente i loro governanti affinché 
possano consigliare i successori (come per esempio gli elfi Aereni, 
nel capitolo 3, e le meduse di Cazhaak Draal nel capitolo 4) le 
illusioni del Salone dei Re erano solo un’attrazione turistica.

--- PAGE 19 ---
18
Capitolo 1   |   Alla Scoperta di Eberron
La Cripta
Il Tesoro Reale del Galifar era comunemente noto come la Cripta. 
Sebbene esistessero riserve nascoste in tutto il regno, la Cripta 
includeva sia la zecca, con le principali riserve di valuta e metalli 
preziosi del Cyre, sia quei manufatti culturali ritenuti troppo 
preziosi e importanti per essere esposti. Molti cercatori di tesori 
hanno sognato di trovare questo “Palazzo Dorato”, ma stando ad 
alcune storie, la Cripta non si trova più dove era stata costruita 
e in realtà è scomparsa. La Tragedia ha avuto strani effetti su 
Metrol ed è possibile che la Cripta sia stata semplicemente 
spostata fisicamente, o che sia precipitata su un altro piano.
La Cattedrale della Schiera Sovrana
A seguito della diffusione della Chiesa della Fiamma Argentea 
nel Thrane, la Cattedrale della Schiera Sovrana divenne il 
principale luogo di culto dei Vassalli del Galifar. Molti sovrani 
del Galifar solevano costruire un’aggiunta alla Cattedrale per 
dare dimostrazione della loro devozione, e durante il regno di re 
Jarot la cattedrale era diventata una vera meraviglia. Nove statue 
colossali circondavano il tempio, numerose rappresentazioni 
illusorie interne raffiguravano le scene salienti della fede, e al suo 
interno era custodita una vasta collezione di reliquie e manufatti. 
Il destino della Cattedrale e dei suoi tesori rimane sconosciuto.
Innumerevoli Meraviglie
Queste meraviglie non fanno che scalfire la superficie di ciò 
che era possibile. L’Aundair aveva le sue torri fluttuanti; il 
Cyre espanse il principio ai suoi giardini galleggianti, che 
facevano cadere una pioggia di petali di fiori sospinti dal vento 
sulle città sottostanti. Persino le piccole città avevano teatri 
di cristallo dove il pubblico poteva guardare magicamente le 
grandi esibizioni che si tenevano nella Landa della Forma. La 
musica nell’aria e le luci nel cielo non finivano mai. Seguendo 
tale modello, il DM si senta libero di creare nuove meraviglie 
seguendo la propria immaginazione. Il Cyre era la sede del 
Casato Cannith e del Casato Phiarlan, secondi solo all’Aundair 
in termini di raffinatezza arcana: “Ciò che i vostri sogni 
immaginano, le loro mani potevano creare”. E anche quando non 
creavano le cose sognate, molti credevano che il Cyre fosse in 
grado di farlo. Le leggende sul Cyre non fanno altro che crescere 
ora che il regno è perduto.
Interpretare un Sopravvissuto Cyrano
Un personaggio Cyrano proviene da una cultura che si sforzava 
di trovare il meglio in tutte le cose, che incoraggiava la creatività 
e l’innovazione. Ma la sua gente ha anche dovuto affrontare un 
secolo di guerre e tradimenti, combattendo contro nemici che 
la assediavano da ogni parte. In che modo questo ha influenzato 
il personaggio? È un idealista che crede ancora nella promessa 
del Galifar, convinto che le Cinque Nazioni possano e debbano 
unirsi, qualcuno che cerca di riavvicinare i popoli? Oppure 
maledice i traditori che hanno rinnegato Mishann e condannato il 
Galifar? È segnato dal ricordo della Tragedia ed è determinato a 
riconquistare la sua patria (o forse a ricostruirla altrove), o il suo 
sguardo è rivolto a ciò che porterà il futuro? Ha dei parenti ancora 
in vita e, se sì, dove si trovano ora, e in che condizioni versano? 
Invia denaro alla sua famiglia a Mura Alte o nel Nuovo Cyre, o è 
solo al mondo? Dove si trovava la sua dimora e cosa ha dovuto 
lasciarsi alle spalle? C’è qualcosa che vorrebbe recuperare dalla 
Landa Gemente, un oggetto di valore, reale o semplicemente 
affettivo? È ancora in possesso di qualcosa che gli ricorda il Cyre?
L’Ultima Guerra
L’Ultima guerra ha plasmato l’età moderna. Eberron: Rinascita 
Dopo l’Ultima Guerra esamina le ferite profonde lasciate da un 
secolo di conflitti, e illustra le opzioni per condurre campagne di 
gioco ambientate nel corso della guerra stessa. L’espansione per 
la terza edizione Forge of War fornisce una cronologia dettagliata 
degli anni di guerra. Questa sezione esplora in maggior dettaglio 
gli strumenti della guerra moderna e i modi in cui questo conflitto 
potrebbe definire un personaggio.
A prima vista, il Khorvaire può sembrare un continente medievale. 
I soldati sono armati di lance e spade e il Thrane è rinomato per 
i suoi arcieri. Ma la magia è una parte essenziale della vita nelle 
Cinque Nazioni e viene utilizzata nelle comunicazioni, nei trasporti, 
nell’intrattenimento... e in guerra. Quali armi sono state schierate 
sui campi di battaglia dell’Ultima Guerra? In quali forze è possibile 
imbattersi a difesa dei confini? E quali sono state alcune delle 
principali innovazioni dell’Ultima Guerra?
Un chiarimento sul materiale che segue: questa sezione non 
presenta un sistema per condurre combattimenti di massa. 
Esplora invece gli strumenti e le tattiche utilizzate nell’Ultima 
Guerra affinché le avventure possano incorporare quegli elementi 
nella storia. Questo permetterà al DM di creare un’avventura 
in cui gli eroi devono farsi strada attraverso un campo di dischi 
deflagranti o impadronirsi di un bastone da assedio per fermare 
un bombardamento. Tuttavia, questa sezione non include un 
sistema che descrive in dettaglio le meccaniche di avvistamento 
dell’artiglieria o la precisione dei bombardamenti prolungati. Offre 
invece una panoramica sugli strumenti dell’Ultima Guerra affinché 
sia possibile per i DM includerli nelle avventure tradizionali.
Artiglieria Arcana
Bacchette, bastoni e verghe sono armi consolidate nel mondo di 
Eberron. Analogamente, l’artiglieria arcana non fa uso di alcun 
tipo di proiettile fisico e si basa esclusivamente sull’energia 
magica. Tuttavia, anziché basarsi sulle piccole armi che un 
individuo può facilmente portare su di sé, l’artiglieria arcana si 
basa su vari focus arcani più grandi, che possono incrementare 
la portata e l’area degli attacchi magici. Allo stesso modo, in 
guerra si faceva uso di esplosivi magici come i dischi deflagranti, 
che seminavano la devastazione innescando un incantesimo 
immagazzinatovi in precedenza.
Come regola generale, la magia quotidiana delle Cinque 
Nazioni comprende gli effetti di incantesimi di 3° livello o 
inferiore; sebbene esistano anche alcuni effetti di 4° e 5° livello, 
sono rari e straordinari. Questo significa che effetti come un 
muro di forza potevano comparire sul campo di battaglia, ma si 
trattava di casi rari o eccezionali, mentre le esplosioni di fuoco e i 
fulmini erano effetti più comuni.
Funzionamento dell’Artiglieria Arcana
Sebbene sia necessario un incantatore appositamente addestrato 
per utilizzare l’artiglieria arcana, altre persone possono prestare 
assistenza nel suo utilizzo, consentendo a una squadra di 
approntare, mirare e sparare in un singolo round.
Tutti i tiri per colpire e i tiri salvezza sono basati sulla 
caratteristica da incantatore dell’operatore che fa fuoco con 
l’arma. Quando l’artiglieria arcana viene usata per bersagliare 
qualcuno che si trova a lunga gittata, ogni tiro per colpire subisce 
svantaggio e ogni tiro salvezza contro l’effetto dell’incantesimo 
dispone di vantaggio.
L’uso di queste armi richiede un addestramento specializzato, 
simile a quello di un artefice o di un artimago; chi viene 
addestrato per operare con l’artiglieria arcana è generalmente 
chiamato bombardiere. Per un tipico bombardiere è possibile 
usare la scheda delle statistiche dell’artimago, ma il bombardiere 
conosce anche uno o più incantesimi che può lanciare solo 

--- PAGE 20 ---
19
Capitolo 1   |   Alla Scoperta di Eberron
usando un focus, come un bastone da assedio o una verga lunga. 
Quindi uno specialista dell’Aundair potrebbe essere in grado di 
produrre una nube mortale attraverso un focus, ma non potrebbe 
lanciare l’incantesimo da solo. I bombardieri non usano slot 
incantesimo quando lanciano questi incantesimi; approntano 
invece l’arma usando una soluzione di frammenti del drago nota 
come soffio di Siberys.
Tuttavia, i personaggi giocanti sono più versatili degli artimaghi 
o dei bombardieri. Il DM potrebbe consentire a un personaggio 
incantatore di usare l’artiglieria senza penalità, se le esigenze 
narrative lo richiedono o se un personaggio ha un background 
che giustifica la cosa, come per esempio un mago con un 
background da soldato. In alternativa, il DM può consentire al 
personaggio di usare l’artiglieria arcana subendo una penalità: 
non può lanciare incantesimi o effettuare attacchi a lunga gittata, 
i suoi tiri per colpire subiscono svantaggio e i tiri salvezza 
contro i suoi attacchi dispongono di vantaggio. Un personaggio 
giocante può approntare l’arma usando il soffio di Siberys, oppure 
spendendo uno slot incantesimo, ossia la normale procedura per 
approntare l’artiglieria.
Soffio di Siberys
Oggetto meraviglioso, comune
L’artiglieria arcana richiede una potente ondata di energia magica 
per alimentare l’attacco. I maghi e gli altri incantatori possono 
approntare l’artiglieria arcana spendendo uno slot incantesimo, 
ma i bombardieri non possiedono slot incantesimo. Quindi, un 
bombardiere carica l’arma usando il soffio di Siberys, un piccolo 
globo contenente una soluzione altamente raffinata di frammenti 
del drago mantenuti in uno stato sospeso. Quando appronta 
l’artiglieria arcana, l’operatore frantuma il soffio di Siberys su una 
lastra di ottone coperta di incisioni: la sfera si dissolve e l’arma si 
carica.
Il Casato Cannith ha sviluppato dei bastoni tradizionali che 
possono essere caricati usando il soffio di Siberys. È necessaria 
un’azione per dissolvere il soffio sulla piastra di carica, 
ripristinando 1d4 cariche sul bastone. Gli artefici Cannith sono 
attualmente all’opera per adattare altri oggetti affinché possano 
essere ricaricati mediante il soffio di Siberys.
Bastone da Assedio
Artiglieria arcana Enorme (bastone), richiede sintonia con 
un incantatore
Classe Armatura: 15
Punti Ferita: 120
Immunità ai Danni: psichico, veleno
I bastoni da assedio, la forma principale di artiglieria arcana, 
sono fatti di legno, in genere sono lunghi 4,5 metri, sono ricoperti 
di incisioni mistiche e intarsiati di frammenti del drago.
L’attivazione di un bastone d’assedio richiede tre azioni: una 
per approntare il bastone, una per mirare e una per sprigionare 
l’incantesimo.
Esistono vari modelli di base, ognuno dei quali ha uno scopo 
diverso. Quando un bastone viene attivato, produce uno degli 
effetti seguenti, determinato dal modello specifico:
Bastone Deflagrante. Questo modello veniva solitamente 
utilizzato per bombardare truppe o villaggi in massa, scatenando 
una vasta esplosione di energia. Ha una gittata di 90/360 metri e 
bersaglia tutte le creature entro una sfera del raggio di 18 metri. 
Questo attacco infligge 9 (2d8) danni da forza, o la metà di quei 
danni in caso di un tiro salvezza su Destrezza superato.
Bastone di Forza. Questo modello sprigiona esplosioni 
concentrate di pura energia. I bastoni di questo tipo, sviluppati 
alla fine della guerra, venivano usati principalmente per 
bersagliare fortificazioni, forgiati titani e aeronavi. Ha una gittata 
di 180/720 metri e infligge 44 (8d10) danni da forza.
Bastone Focalizzante. Questo modello amplifica gli 
incantesimi lanciati da un incantatore in sintonia con esso. Ogni 
incantesimo che richieda un tiro per colpire o un tiro salvezza 
può essere lanciato tramite questo modello di bastone da assedio. 
La gittata viene moltiplicata per 5 e la gittata lunga può arrivare 
fino a 10 volte la gittata normale dell’incantesimo, quindi un 
dardo di fuoco lanciato attraverso un bastone da assedio ha 
una gittata di 180 metri e una gittata lunga di 360 metri. L’area 
d’effetto dell’incantesimo è raddoppiata. Se l’incantesimo 
normalmente colpisce un singolo bersaglio, ora colpisce invece 
una sfera del raggio di 6 metri; se l’incantesimo normalmente 
richiede un tiro per colpire, ora i bersagli devono invece effettuare 
un tiro salvezza su Destrezza. In caso di tiro salvezza superato, il 
bersaglio subisce danni dimezzati e non subisce altri effetti.
Verga Lunga
Artiglieria arcana Grande (verga), richiede sintonia con 
un incantatore
Classe Armatura: 15
Punti Ferita: 40
Immunità ai Danni: psichico, veleno
Una verga lunga è una versione più maneggevole di un bastone 
da assedio e misura circa 2,4 metri in lunghezza. Compreso il 
supporto necessario per sostenerla, pesa circa 175 chilogrammi. 
Sono richieste cinque azioni per montare una verga lunga e 
altrettante per smontarla a fini di trasporto. Una volta preparata, 
è necessaria un’azione per approntare la verga, una per mirare e 
una per fare fuoco. Qualsiasi incantesimo che richieda un tiro per 
colpire o un tiro salvezza può essere lanciato attraverso la verga 
lunga. La gittata viene moltiplicata per 3 e la gittata lunga può 
arrivare fino a 6 volte la gittata normale dell’incantesimo. L’area 
d’effetto dell’incantesimo aumenta al 150%. Se l’incantesimo 
normalmente colpisce un bersaglio singolo, ora influenza invece 
una sfera del raggio di 3 metri; se l’incantesimo normalmente 
richiede un tiro per colpire, ora i bersagli devono invece effettuare 
un tiro salvezza su Destrezza. In caso di tiro salvezza superato, il 
bersaglio subisce la metà dei danni e non subisce altri effetti.
Artiglieria Potenziata
Sebbene l’artiglieria arcana sia uno strumento potente, c’è ancora 
posto anche per le normali armi d’assedio che utilizzano proiettili 
fisici, descritte nel capitolo 8 della Dungeon Master’s Guide. 
La balista, la manganella e il trabucco sono tutte forme comuni 
di artiglieria, usate sia sui campi di battaglia che sulle navi da 
guerra. Tuttavia, proprio come un arciere del Thrane potrebbe 
usare un arco incantato, le macchine da assedio dell’Ultima 
Guerra sono state potenziate tramite la magia.
Cannoni. Un cannone è un’arma che può infliggere danni 
contundenti significativi a grandi distanze. Come indicato 
nella Dungeon Master’s Guide, un cannone non deve usare 
necessariamente la polvere da sparo, e infatti quelli utilizzati 
nell’Ultima Guerra non ne fanno uso. La forma più comune di 
cannone è il cannone elementale prodotto dagli gnomi di Zilargo, 
che utilizza l’essenza di un elementale della terra vincolato per 
scagliare palle di cannone di pietra con una forza tremenda; 
Zilargo iniziò a fornire al Breland queste armi verso la fine 
dell’Ultima Guerra. Mentre i Cannith e le Cinque Nazioni facevano 
esperimenti con altri modelli di cannoni, solitamente era il bastone 
da assedio a ricoprire questo ruolo sul campo di battaglia.
Macchine Animate. Una macchina da assedio può essere 
parzialmente animata per velocizzarne l’utilizzo. In genere una 
macchina animata si carica da sola mentre l’equipaggio mira, 
quindi servono solo due azioni per fare fuoco con una balista 
animata o tre per usare una manganella animata. Il Casato Cannith 
produceva anche macchine da assedio interamente animate, in 
grado di mirare da sole. Una macchina del genere richiedeva lo 
stesso numero di azioni per mirare e fare fuoco di una macchina 

--- PAGE 21 ---
20
Capitolo 1   |   Alla Scoperta di Eberron
JUAN DIEGO DIANDERAS
dotata di equipaggio, ma semplicemente non aveva bisogno di 
un equipaggio. Tuttavia, queste macchine potevano svolgere solo 
le istruzioni più semplici e avevano poca capacità di adattarsi, 
richiedendo ordini chiari e categorici per funzionare a dovere: 
“Continua ad attaccare la torre nord finché non viene distrutta”.
Munizioni incantate. I quadrelli da balista e i proiettili da 
manganella sono spesso incantati con effetti magici che si 
innescano quando il quadrello o il proiettile in questione colpisce 
il bersaglio. Questo effetto si aggiunge ai danni standard inflitti 
dalla macchina da assedio.
•	 Le munizioni esplosive influenzano una sfera del raggio di 9 
metri centrata sul punto d’impatto del quadrello. Ogni creatura 
nell’area deve effettuare un tiro salvezza su Destrezza con CD 
15; se lo fallisce subisce 10 (3d6) danni, mentre se lo supera 
subisce soltanto la metà di quei danni. In genere le munizioni 
esplosive infliggono danni da fuoco, incendiando gli oggetti 
infiammabili che non vengono indossati o trasportati. Tuttavia, 
i quadrelli della morte Karrnathi infliggono danni necrotici e 
danneggiano solo le creature viventi, mentre le lacrime di Tira 
del Thrane infliggono danni radiosi.
•	 Le munizioni evocanti evocano una o più creature intorno al 
punto di impatto. Le pietre di fuoco dell’Aundair producono 
una sfera infuocata temporanea che rotola casualmente 
intorno all’area dell’impatto. I vincolatori Zil hanno sviluppato 
una forma più potente di queste munizioni che lancia evoca 
elementale al momento della detonazione, ma si tratta di una 
variante estremamente costosa e rara.
•	 Le pietre del panico costringono tutte le creature entro una 
sfera del raggio di 30 metri centrata sul loro punto d'impatto 
a effettuare un tiro salvezza su Saggezza con CD 12. Ogni 
creatura che fallisce il tiro salvezza lascia cadere ciò che 
impugna e diventa spaventata per 1 minuto. Le creature 
spaventate devono usare l’azione di Scatto per allontanarsi 
dalla pietra del panico. Se una creatura influenzata termina 
il suo turno a più di 30 metri dalla pietra del panico, può 
effettuare un tiro salvezza su Saggezza. Se lo supera, l’effetto 
per lei termina.
Esplosivi Arcani
Il disco deflagrante è la forma più comune di esplosivo magico 
utilizzata nelle Cinque Nazioni. Sebbene i dischi deflagranti 
abbiano un ruolo simile alle bombe o alle mine antiuomo, possono 
produrre un’ampia gamma di effetti magici; un disco deflagrante 
potrebbe liberare un’ondata di confusione e scatenare una rivolta, o 
evocare un elementale infuriato in una piazza affollata.
Tutte le nazioni fecero uso dei dischi deflagranti durante 
l’Ultima Guerra; durante le perlustrazioni dei campi di battaglia 
abbandonati, i dischi deflagranti mai attivati costituiscono ancora 
oggi una minaccia. Sebbene tutte le nazioni abbiano fatto uso di 
semplici esplosioni di forza o fuoco, esistevano alcune varianti 
legate a certe nazioni specifiche:
•	 L’Aundair faceva ampio uso di dischi deflagranti ad alta 
potenza; le sue squadre di aquile-drago dotate di dischi nube 
mortale erano famose e temute.
•	 Il Breland faceva uso del modello base dei dischi deflagranti.
•	 Il Cyre sperimentò alcuni effetti psicoattivi: confusione, paura 
ed esplosioni che infliggevano danni psichici.
•	 Durante l’ascesa del Sangue di Vol, il Karrnath creò dei dischi 
che prima infliggevano danni necrotici, poi effetti come danza 
macabra: uccidevano le vittime con l’esplosione iniziale e poi 
animavano i cadaveri, che assalivano i sopravvissuti.
•	 Il Thrane aveva sviluppato dischi deflagranti che infliggevano 
danni radiosi, uno strumento utile contro i non morti 
Karrnathi. Verso la fine della guerra, il Thrane stava lavorando 
ai dischi dell’alba.
Sebbene il disco deflagrante di base sia un oggetto magico comune, 
in base al Codice di Galifar ai civili è proibito sia possedere che 
trasportare questi oggetti. Il Casato Cannith produce i dischi 
deflagranti, ma non li vende ai civili (almeno, non apertamente). 
Quindi, chi è in cerca di un disco deflagrante, deve avere qualche 
contatto con il mondo del crimine o crearselo da solo.
Le statistiche seguenti descrivono le regole standard relative 
ai dischi deflagranti, ma è possibile crearne delle versioni più 
potenti per soddisfare le esigenze di una storia specifica. Un 
disco deflagrante particolarmente potente potrebbe avere un 
raggio di varie decine di metri anziché soltanto di sei, mentre un 
disco nube mortale potrebbe scatenare una forza che si espande, 
si muove o rimane ad aleggiare sul posto per ore o giorni.
Durante la guerra furono sviluppate molte forme diverse di 
artiglieria ed esplosivi che furono poi abbandonate quando si 
rivelarono troppo costose o difficili da produrre. Quelli soprastanti 
sono solo alcuni esempi degli strumenti potenziati dalla magia 
utilizzati durante la guerra e, come sempre, il DM è incoraggiato a 
introdurne degli altri, se tornano a beneficio della storia.
Disco Deflagrante
Oggetto meraviglioso, comune, non comune o raro
Un disco deflagrante racchiude un potere arcano distruttivo. Un 
tipico disco deflagrante ha un diametro di circa 22,5 centimetri, 
uno spessore di 2,5 centimetri ed è costituito da vari strati di 
metallo; sulla sua superficie sono incastonati alcuni frammenti 
del drago e sono incisi vari simboli arcani. Chiunque esamini 
la superficie del disco può effettuare una prova di Intelligenza 
(Arcano) corrispondente alla CD del tiro salvezza del disco. In caso 
di successo, identifica l’effetto incantesimo contenuto nel disco.
Un disco deflagrante è definito da tre elementi: l’innesco, 
l’effetto e la carica. Ogni effetto viene selezionato nel momento in 
cui il disco viene creato.
Innesco. Un incantatore che tocca un disco deflagrante 
può usare un’azione per attivarlo. Tuttavia, in genere non è 
raccomandabile tenere in mano un disco deflagrante al momento 
della detonazione. Un disco deflagrante può essere creato con 
uno degli inneschi che seguono, o con un innesco più complesso 
scelto dal creatore (come per esempio detonare quando viene 
pronunciata una determinata parola, quando un oggetto specifico 
arriva entro gittata, e così via):
Tempo. Quando il disco viene attivato, l’utente può impostare 
un ritardo di un massimo di 10 minuti prima che sprigioni il suo 
effetto.
Prossimità. 30 secondi dopo l’attivazione, il disco può detonare 
quando qualcuno giunge entro una certa distanza da esso o quando 
qualcuno lo tocca per la prima volta e poi interrompe quel contatto.
Impatto. Il disco attivato può essere impostato per detonare 
all’impatto, e poi essere usato lanciandolo o facendolo cadere.

--- PAGE 22 ---
21
Capitolo 1   |   Alla Scoperta di Eberron
Effetto. Quando il disco deflagrante viene attivato, produce uno 
dei seguenti effetti magici, scelti al momento della fabbricazione:
Esplosione. Questo effetto crea un’esplosione del raggio di 6 
metri centrata sul disco. Ogni creatura nell’area deve effettuare 
un tiro salvezza su Destrezza con CD 13; se fallisce, subisce 11 
(2d10) danni, mentre se lo supera subisce la metà di quei danni. 
Un disco deflagrante infligge il triplo del danno agli oggetti o 
alle strutture. Il tipo di danno viene stabilito al momento della 
creazione del disco.
Incantesimo. Quando viene attivato il disco produce un 
incantesimo. L’effetto deve bersagliare una singola creatura 
(chiunque attivi il disco) o un’area di effetto centrata sul disco. 
Il livello dell’incantesimo nel disco determina la CD del tiro 
salvezza e il bonus di attacco, nonché la rarità dell’oggetto, come 
mostrato nella tabella “Potenza del Disco Deflagrante”.
Potenza del Disco Deflagrante
Livello 
dell’incantesimo
Rarità
CD del TS
Bonus 
di Attacco
Esplosione
Comune
13
–
1°-3°
Non Comune
14
6
4°-5°
Raro
16
8
Carica. Un tipico disco deflagrante contiene una singola carica 
e i suoi frammenti del drago si sbriciolano quando l’effetto viene 
attivato. Tuttavia, i dischi deflagranti più avanzati si ricaricano 
all’alba; questo aumenta la rarità del disco di una categoria.
Disattivare un Disco. Quando vengono depositati sul campo di 
battaglia, i dischi deflagranti sono solitamente sepolti o nascosti. 
Per trovare il disco è necessario effettuare con successo una 
prova di Intelligenza (Indagare), con una CD pari alla prova di 
caratteristica usata quando esso è stato nascosto, come Saggezza 
(Natura) o Destrezza (Rapidità di Mano). Per disarmare un disco 
deflagrante, un personaggio con competenza in Arcano deve 
effettuare con successo una prova di Destrezza usando gli arnesi 
da scasso, con una CD pari alla CD del tiro salvezza del disco. Se 
la prova fallisce di 5 o più punti, il disco esplode come se fosse 
stato attivato. Quando un disco deflagrante viene disattivato con 
successo, perde una carica, il che significa che la maggior parte 
dei dischi deflagranti una volta disattivata diventerà inerte.
Forze Aeree
Sebbene le aeronavi elementali siano un’innovazione recente, i 
combattimenti aerei sono un aspetto della guerra che esiste già 
da tempo. Gli esploratori volanti sono una parte essenziale delle 
operazioni di ricognizione. Incursori aerei possono aggirare le 
fortificazioni e colpire il nemico al cuore. Una cavalleria aerea 
dotata di armi a distanza o incantatori può sferrare attacchi 
devastanti contro le truppe di terra.
Cavalcature Volanti
Queste bestie sono la forma più comune di cavalleria aerea. Molte 
vengono allevate e addestrate dal Casato Vadalis, ma alcune 
nazioni osservano le loro tradizioni personali:
•	 Gli ippogrifi sono le cavalcature volanti Vadalis più comuni. 
Tutte le nazioni ne facevano uso in una certa misura.
•	 I grifoni sono un altro classico dei Vadalis. Essendo più 
resistenti degli ippogrifi, venivano spesso usati per trasportare 
una forza d’attacco nel cuore di un conflitto e combattevano al 
fianco dei loro passeggeri.
•	 I pegasi sono cavalcature eccezionali, ma sono rari e non 
possono essere obbligati a servire. L’enclave del Casato Vadalis 
a Sharn è uno dei pochi posti dove si addestrano i pegasi, e il 
Breland dispone una forza scelta di cavalcatori di pegasi.
•	 Molti clan Mror hanno stabilito una collaborazione con le 
manticore, e i Kundarak sono noti per la loro cavalleria delle 
manticore.
•	 L’Aundair è rinomato per le sue aquile-drago, creature simili 
alle aquile giganti, e molto tempo fa le ha adottate come 
simbolo nazionale.
•	 Da molto tempo prima del Galifar, i nobili del Thrane avevano 
l’abitudine di mantenere una piccola stalla di viverne.
Sebbene questi siano gli esempi più degni di nota, molti altri 
animali, tra cui grandiali, falchi giganti, aquile giganti e gufi 
giganti, sono usati come cavalcature e possono essere incontrati 
durante l’ultima guerra. Questa varietà si incontra anche 
nell’annuale Corsa degli Otto Venti di Sharn.
La Scala dei Danni
A prima vista, i danni associati a molte armi descritte in questa 
sessione possono sembrare bassi. Com’è possibile che un massiccio 
bastone da assedio possa finire per infliggere meno danni di un 
bastone della fiamma? Nello sviluppo delle armi da guerra, tuttavia, 
bisogna tenere presente cosa bersagliano quelle armi. Un tipico 
soldato degli eserciti delle Cinque Nazioni userà la scheda delle 
statistiche della guardia o del bandito, entrambi con 11 punti ferita. 
Quando si rendeva necessario un reclutamento di massa, le nazioni 
richiamavano alle armi i contadini di leva, molti dei quali usavano la 
scheda delle statistiche del popolano, con soli 4 punti ferita.
I punti ferita sono un concetto astratto, “rappresentano una 
combinazione di resistenza fisica e mentale, di volontà di vivere 
e di fortuna”. Quella gamma di 4-11 punti ferita è normale; un 
tipico passante può restare ferito a morte da un singolo quadrello 
da balestra ben piazzato. L’ammontare elevato di punti ferita di 
certi individui eccezionali, come i personaggi giocanti, riflette il 
loro ruolo di eroi, persone che in qualche modo evitano un attacco 
mortale o che stringono i denti e perseverano anche quando 
subiscono danni che devasterebbero un individuo convenzionale. 
Durante la progettazione delle armi e delle magie da battaglia, i 
maghi di Arcanix e gli artefici dei Dodici usavano il tipico soldato 
come soggetto base, e non certo un personaggio giocante.
Si prenda in considerazione la palla di fuoco. Ha una gittata di 45 
metri, influenza una sfera di 6 metri e infligge 8d6 danni da fuoco. 
Si tratta di un incantesimo concepito per una squadra speciale che 
combatte contro nemici speciali: infligge danni elevati in un’area 
di effetto significativa. Ma si immagini di combattere contro 120 
guardie armate di archi lunghi, che scoccano non appena un 
avventuriero si trova entro la loro gittata di 180 metri. L’avventuriero 
potrebbe non avvicinarsi mai abbastanza da lanciare la sua palla di 
fuoco. E anche se lo facesse, i danni prodotti sarebbero di gran lunga 
superiori al necessario (una media di 28 danni contro dei nemici 
con 11 punti ferita). La palla di fuoco è uno strumento eccellente 
per una piccola squadra che affronta dei nemici potenti, adatta al 
tipico gruppo di avventurieri. Ma su un campo di battaglia di soldati 
comuni si rivela inefficiente, poiché la gittata e il raggio sono più 
importanti di un’elevata emissione di danni. Un bastone da assedio 
potrebbe non infliggere tanti danni quanto un bastone del fuoco, ma 
colpisce più nemici e da una distanza maggiore.
Questo influenza lo svolgimento delle scene che vedono i 
personaggi giocanti sul campo di battaglia. Nell’interesse della 
storia, il DM non vorrà certo che il gruppo venga spazzato via 
dalla prima esplosione di un bastone da assedio; che razza di 
avventura avvincente sarebbe? Invece, quell’esplosione potrebbe 
infliggere solo 12 danni da fuoco. Toglierà di mezzo circa la metà 
dei soldati che accompagnano il gruppo (quelli che hanno fallito 
i tiri salvezza), ma i personaggi giocanti si ripareranno dal grosso 
dell’esplosione e continueranno ad avanzare. 3d6 danni possono 
sembrare pochi solo perché non uccidono un personaggio 
giocante, ma possono uccidere i popolani e i soldati comuni; il 
fatto che gli avventurieri continuino ad avanzare sotto il fuoco 
nemico dimostra quanto siano straordinari.

--- PAGE 23 ---
22
Capitolo 1   |   Alla Scoperta di Eberron
Sebbene sia necessario un cavalcatore per guidare la bestia, 
le cavalcature più grandi possono trasportare più passeggeri. Un 
ippogrifo può sopportare un solo arciere o bacchetta da guerra, 
mentre un grifone o una viverna possono trasportarne diversi. Il 
Thrane è stata la prima nazione a impiegare le borse conservanti 
con effetti devastanti, consentendo a un cavalcatore di trasportare 
una scorta di dischi deflagranti o, più semplicemente, di far 
cadere oggetti grossi e pesanti a volontà.
Creature Volanti
I gargoyle sono eccellenti esploratori e corrieri, mentre le arpie 
possono avere un effetto dirompente sulle truppe. Il Casato 
Tharashk iniziò a vendere i servizi di queste creature solo nel 988 
AR, quindi non vennero mai completamente integrate nello sforzo 
bellico. Tuttavia, varie nazioni stanno tuttora sperimentando vari 
modi per sfruttare efficacemente le capacità di queste creature.
Oggetti Magici
Oltre alle sue amate aquile-drago, l’Aundair schierò anche diverse 
unità scelte dotate di scope volanti. Altre nazioni provarono a 
emularlo su scala minore, dotando di scope i loro esploratori e le 
loro spie, ma l’Aundair fu l’unica nazione a schierare delle vere e 
proprie squadre di cavalcatori di scope in battaglia.
Aeronavi Elementali
Le prime aeronavi elementali entrarono in servizio nel 990 AR, 
appena quattro anni prima della Tragedia. Ogni aeronave richiede 
la presenza di un pilota Lyrandar, e inizialmente i Lyrandar 
erano restii a fornire le loro navi per scopi puramente militari. Fu 
soltanto nel 994 AR che produssero un piccolo numero di “navi 
tempesta”. Oggi i Lyrandar stanno probabilmente collaborando 
con qualcuno per sviluppare delle aeronavi da guerra, ma 
spetta al DM decidere se lo stiano facendo veramente, e in 
collaborazione con quale nazione o nazioni.
Bacchette da Guerra
La magia si evolve. Quando Galifar I fondò il suo regno, i suoi 
maghi non avevano ancora padroneggiato incantesimi come 
dardo di fuoco o raggio di gelo. Lo sviluppo dei trucchetti, 
incantesimi minori che possono essere usati a piacimento, 
richiese secoli, poiché il Congresso Arcano dovette studiare le 
tecniche degli Aereni e i poteri della stregoneria. I soldati del 
regno unito si affidavano alle spade e agli archi. Ma quando 
iniziò l’Ultima Guerra, l’Aundair attinse a tutte le sue risorse. 
Grazie alla presenza del Congresso Arcano, l’Aundair si ritrovò 
all’avanguardia negli studi mistici del Galifar. Costituendo il 
primo reggimento di dragoni arcani, l’Aundair sviluppò il bastone 
da guerra e la verga da battaglia. Nel corso dell’Ultima Guerra, 
queste tecniche si diffusero poi nelle Cinque Nazioni e anche 
oltre. Oggi non è una rarità imbattersi in un investigatore tenace 
o in un Maresciallo Sentinella con una spada in una mano e una 
bacchetta nell’altra. Ma nessuno definisce questi individui come 
dei “dragoni arcani”. Chi combatte le sue battaglie usando dardo 
di fuoco o fiamma sacra viene chiamato “bacchetta da guerra”.
Cos’è una Bacchetta da Guerra?
Nel senso più stretto del termine, una bacchetta da guerra è 
qualsiasi individuo in grado di lanciare un trucchetto che infligga 
danni. Al di là di questo, conta anche il modo in cui un individuo 
si presenta al mondo. Se conosce il trucchetto dardo di fuoco, 
che si tratti di un mago, di uno stregone o di un individuo che 
ha scelto il talento Iniziato alla Magia, potrebbe essere una 
bacchetta da guerra. Porta con sé un focus arcano? Se sì, lo tiene 
in bella vista? Impugna con orgoglio la sua bacchetta di frassino 
di Fernia, facendola roteare ed esibendosi in giochi di luce e di 
fiamme? Se è così, quell’individuo è una bacchetta da guerra. Se 
invece è un mago erudito che disprezza il conflitto e preferisce 
non usare un focus arcano, non è una bacchetta da guerra, anche 
se è altrettanto abile nel combattimento magico. Prima ancora di 
ogni altra cosa, è una questione di atteggiamento.
PNG Bacchette da Guerra
Un tipico PNG bacchetta da guerra può essere basato su 
qualsiasi scheda delle statistiche, a cui si aggiunge la possibilità 
di lanciare almeno due trucchetti. La maggior parte dei dragoni 
arcani può anche lanciare almeno un incantesimo di 1° livello. 
Una bacchetta da guerra eccezionale potrebbe conoscere 
trucchetti o incantesimi aggiuntivi in base alle esigenze della 
storia. Il riquadro “Magie da Battaglia: Gittata e Raggio” presenta 
due nuovi incantesimi da bacchetta da guerra.
Poiché i PNG non seguono le stesse regole dei personaggi 
giocanti e poiché i personaggi giocanti sono eccezionali, il DM 
può decidere che un PNG bacchetta da guerra abbia bisogno di un 
focus arcano per lanciare un incantesimo. I personaggi giocanti 
sono versatili; è utile che abbiano una bacchetta, ma possono 
ovviare alla sua assenza. Un tipico dragone arcano ha bisogno di 
una bacchetta, una verga o un bastone per lanciare un incantesimo 
o trucchetto. Ecco alcuni esempi di PNG bacchette da guerra:
Dragone Aundairiano. Trucchetti noti: deflagrazione di 
forza, stretta folgorante. Incantesimi conosciuti: esplosione 
concussiva (1/giorno).
Faro del Thrane. Trucchetti noti: fiamma sacra, salvare i morenti. 
Incantesimi conosciuti: dardo tracciante (1/giorno).
Ghoul Karrnathi. Trucchetti noti: spruzzo velenoso, tocco gelido. 
Incantesimi conosciuti: incuti paura (1/giorno).
Marchio di Fuoco Brelandiano. Trucchetti noti: dardo di fuoco, 
luce. Incantesimi conosciuti: mani brucianti (1/giorno).
Miraggio Cyrano. Trucchetti noti: deflagrazione di forza, illusione 
minore. Incantesimi conosciuti: scudo (1/giorno).
Altre Specialità
Sebbene le bacchette da guerra diventino sempre più comuni, al 
momento la loro resta una specializzazione d’élite. Aggiungendo 
le capacità di una bacchetta da guerra a una scheda delle 
statistiche standard, come quella di una guardia, è possibile 
rappresentare una sorta di addestramento specializzato, simile 
a un personaggio giocante che acquisisce un talento. Se il DM 
desidera rendere più caratteristici i soldati in servizio o gli 
ex-soldati, può aggiungere qualche talento a una scheda delle 
statistiche. Il Thrane è noto per i suoi arcieri; se il DM desidera 
rappresentare un arciere scelto del Thrane, può usare la scheda 
delle statistiche dell’esploratore ma aggiungervi i benefici del 
talento Tiratore Scelto. Il Karrnath schierava invece una fanteria 
pesante straordinaria e un cavaliere Karrnathi potrebbe ottenere 
i benefici di Maestro delle Armature Pesanti.
Bacchette e Bastoni
Una bacchetta da guerra viene addestrata a usare un focus 
arcano, ma il potere non è racchiuso nella bacchetta: quella è 
semplicemente lo strumento che incanala l’incantesimo. Ma che 
dire di bacchette magiche, bastoni e verghe? In base ai principi 
della magia ad ampia diffusione di Eberron, gli oggetti comuni 
e non comuni fanno parte dell’industria magica, gli oggetti rari 
sono esotici e costosi e alcuni oggetti molto rari e leggendari 
vanno ben oltre le capacità dei Cannith e del Congresso Arcano. 
Di conseguenza, era possibile trovare armi come le bacchette dei 
fulmini o le bacchette delle palle di fuoco sui campi di battaglia, 
specialmente quando c’era di mezzo l’Aundair, ma si trattava 
di occasioni rare, che riguardavano solo le unità scelte e le 
operazioni più essenziali.

--- PAGE 24 ---
23
Capitolo 1   |   Alla Scoperta di Eberron
Tuttavia, il Casato Cannith e il Congresso Arcano dell’Aundair 
sono sempre all’opera per produrre armi più efficienti e la 
bacchetta dei dardi incantati è una delle innovazioni più recenti. 
Le versioni precedenti di questa bacchetta erano più costose, 
potevano essere utilizzate solo da incantatori addestrati o non 
recuperavano le cariche. La bacchetta dei dardi incantati infrange 
questa barriera: è un oggetto magico non comune che non 
richiede sintonia e può essere utilizzato da qualsiasi creatura. Una 
bacchetta da guerra facoltosa potrebbe portarsi dietro un mazzo di 
bacchette e scatenare una raffica di dardi da una nuova bacchetta a 
ogni round. Le bacchette dei dardi incantati possono essere viste in 
mano a criminali, guardie reali e a ogni altro tipo di professionisti, 
e in teoria possono essere acquistate nelle Cinque Nazioni. 
Sono però state perfezionate dal Congresso Arcano solo dodici 
anni fa, e il Casato Cannith deve ancora replicare quella tecnica. 
Di conseguenza, queste bacchette sono reperibili soprattutto 
nell’Aundair o utilizzate dagli Aundairiani; una bacchetta venduta 
a Sharn potrebbe provenire da vecchie scorte o essere stata 
recuperata dai soldati Aundairiani durante la guerra.
Prima o poi il Casato Cannith riuscirà a riprodurre questo 
oggetto e lo renderà disponibile in ogni enclave Cannith. Per il 
momento, tuttavia, queste bacchette restano difficili da reperire al 
di fuori dell’Aundair.
Forgiati Titani
Durante l’Ultima Guerra, il Cyre finanziò generosamente il 
Casato Cannith, esortandolo a sviluppare armi sempre più 
letali. Nel 959 AR, i Cannith presentarono alla regina Dannel i 
primi forgiati titani. In un primo tempo, questo procurò al Cyre 
un discreto vantaggio, ma come sempre i Cannith iniziarono a 
vendere queste creazioni anche alle altre nazioni, oltre a vendere 
dischi deflagranti e bastoni da assedio a quanti avevano la 
necessità di combattere i titani.
Durante l’Ultima Guerra, i forgiati titani da guerra svolsero 
vari ruoli cruciali. La semplice presenza di un imponente titano 
costituiva un notevole baluardo difensivo per la fanteria, poiché 
la fanteria nemica raramente poteva permettersi di ingaggiare 
un titano senza ricorrere all’artiglieria o al supporto magico. I 
titani sono instancabili, sorprendentemente veloci e in grado di 
attraversare quasi tutti i terreni. Grazie alla capacità Mostro da 
Assedio, si dimostrano anche devastanti contro le fortificazioni e 
le macchine d’assedio.
Le statistiche di un forgiato titano di base, descritte in Eberron: 
Rinascita Dopo l’Ultima Guerra, conferiscono al costrutto una 
maggiore versatilità grazie al suo tratto Piattaforme. Lo chassis del 
titano include due piattaforme, ognuna progettata per ospitare una 
creatura di taglia Media o inferiore. In genere queste piattaforme 
ospitano degli arcieri, per conferire ai forgiati un minimo di 
supporto a distanza a integrazione dei suoi potenti attacchi in 
mischia. Tuttavia, un equipaggio specializzato può aumentare 
notevolmente le capacità di un titano: un invocatore può dotarlo 
di potenti attacchi a distanza, mentre un abiuratore può tenersi 
pronto a contrastare o dissolvere le magie nemiche, o un artefice di 
bordo può mantenere il titano in funzione più a lungo. C’è bisogno 
di inviare un titano contro i non morti Karrnathi? Un esorcista 
può rivelarsi un’aggiunta preziosa per trattare con i non morti. In 
alternativa, un titano potrebbe semplicemente fungere da ariete da 
sfondamento, trasportando due spie o incursori pronti a saltare e 
a mescolarsi in una comunità nemica non appena il titano ha fatto 
breccia nelle mura di difesa.
Sebbene la scheda delle statistiche di un forgiato titano 
rappresenti il modello base, nel corso di quasi quarant’anni 
di servizio quel modello ha subito molte variazioni. Il DM può 
prendere in considerazione l’aggiunta di una di queste opzioni per 
rendere un titano più caratteristico.
Braccio-Arco
Una delle armi del titano può essere sostituita con una balista 
integrata. Quest’arma è autocaricante ed evoca le sue munizioni. 
Se il titano è dotato di un braccio-arco, la sua mano-ascia o il suo 
pugno-martello vanno sostituiti con l’attacco seguente:
Braccio-Arco. Attacco con Arma a Distanza: +6 al tiro per 
colpire, gittata 36/144 m, un bersaglio. Colpito: 16 (3d10) danni 
perforanti.
Schermatura
I titani che prestavano servivano in particolari regioni erano 
spesso protetti da un tipo specifico di danno elementale. Per 
esempio, i danni da forza e da fuoco erano i tipi di danno più 
comunemente legati ai dischi deflagranti o ai bastoni da assedio, 
quindi i Cannith spesso progettavano titani dotati di resistenza a 
uno di quei tipi di danno.
Magie da Battaglia: Gittata e Raggio
Man mano che l’Aundair ampliava l’uso dei dragoni arcani, 
capì che essi avevano bisogno di incantesimi che potessero 
contrastare la gittata degli arcieri Thranesi, o abbattere un 
gran numero di truppe di contadini. Deflagrazione di forza è un 
semplice incantesimo che non ha l’impatto offensivo di un dardo 
di fuoco, ma ha una gittata superiore a quella di un arco lungo 
e infligge un tipo di danni a cui è difficile resistere. Esplosione 
concussiva non è mortale come mani brucianti o onda tonante, ma 
copre la stessa area di una palla di fuoco pur essendo accessibile 
a una bacchetta da guerra. Ai personaggi giocanti questi 
incantesimi potrebbero non piacere troppo, ma le bacchette da 
guerra nemiche potrebbero farne ampio uso.
Deflagrazione di Forza
Trucchetto di invocazione
Tempo di Lancio: 1 azione
Gittata: 54 metri
Componenti: V, S
Durata: Istantanea
Liste degli Incantesimi: artefice, mago, stregone
L’incantatore scaglia un dardo di energia mistica contro una 
creatura o un oggetto entro gittata. L’incantatore effettua un 
attacco a distanza con questo incantesimo contro il bersaglio. Se 
lo colpisce, il bersaglio subisce 1d8 danni da forza.
I danni di questo incantesimo aumentano di 1d8 quando 
l’incantatore arriva al 5° livello (2d8), 11° livello (3d8) e 17° livello 
(4d8).
Esplosione Concussiva
Invocazione di 1° livello
Tempo di Lancio: 1 azione
Gittata: 18 metri
Componenti: V, S
Durata: 1 round
Elenchi di incantesimi: mago, stregone
Un impulso di energia sfreccia nell’aria, infliggendo un ammontare 
di danni limitato in un’ampia area. L’incantatore sceglie un 
punto entro gittata. Ogni creatura entro una sfera del raggio di 6 
metri centrata su quel punto deve effettuare un tiro salvezza su 
Costituzione; se fallisce, subisce 2d4 danni da forza ed è assordata 
fino alla fine del prossimo turno dell’incantatore, mentre se lo supera 
subisce la metà dei danni e non è assordata.
Ai Livelli Più Alti. Quando l’incantatore lancia questo incantesimo 
utilizzando uno slot incantesimo di livello pari o superiore al 2°, i danni 
aumentano di 2d4 per ogni slot di livello superiore al 1°.

--- PAGE 25 ---
24
Capitolo 1   |   Alla Scoperta di Eberron
Trasporto Truppe
Questo titano è dotato di uno spazio vuoto all’interno del suo 
chassis e può trasportare fino a 6 creature Medie o un carico 
extra. A causa della perdita di massa corporea, un modello 
progettato per il trasporto possiede solo una Classe Armatura 
pari a 18 e 100 punti ferita, ma la sua velocità base sul terreno 
aumenta a 13,5 metri.
Verga Lunga
Nelle ultime fasi della guerra, i Cannith svilupparono alcuni titani 
dotati di una sola piattaforma, ma con una verga lunga (descritta 
nella sezione “Artiglieria Arcana”) integrata al posto dell’altra 
piattaforma.
Coscienza dei Titani
Sebbene siano chiamati “forgiati”, i titani sono alquanto diversi 
dai costrutti viventi veri e propri che vennero dopo di loro. La 
coscienza dei titani è molto limitata. Si legano automaticamente ai 
loro comandanti e, in misura minore, alle uniformi dei loro alleati. 
Possono eseguire ordini e istruzioni generali come “proteggere gli 
alleati” o “ingaggiare i nemici”, ma di norma non provano emozioni, 
come conferma il fatto che non possono essere affascinati o 
spaventati. Oggi la maggior parte dei titani rimasti giace inerte in 
qualche deposito, accontentandosi di restare immobile finché non 
giungerà il momento di prestare servizio di nuovo.
Tuttavia, circolano storie di titani che hanno sviluppato una 
piena coscienza. Se queste storie sono vere, tale coscienza 
potrebbe essere opera di qualche artefice fuori controllo (forse 
qualche cultista del Viaggiatore infiltratosi all’interno del Casato 
Cannith), o forse potrebbe trattarsi di una scintilla di evoluzione 
casuale, a suggerire che ogni titano racchiude in sé questa 
potenziale autocoscienza.
Un titano senziente perde la sua immunità ai danni psichici. 
Non è più immune alle condizioni di affascinato e spaventato, ma 
dispone di vantaggio ai tiri salvezza contro gli effetti che causano 
queste condizioni. La sua Intelligenza sale a 10 (o più) e gli 
permette di prendere decisioni in autonomia.
Storie di Guerra
Il Khorvaire emerge da un secolo di guerra, un conflitto terminato 
soltanto due anni fa con il Trattato di Fortetrono. Un avventuriero 
è un individuo dotato di talenti e abilità fuori dal comune. Ha 
prestato servizio in guerra? Se è così, per quale nazione ha 
combattuto e in che ruolo? Se non l’ha fatto, perché? Non è 
devoto alla sua patria? È contrario al concetto di guerra? O aveva 
semplicemente modi migliori di impiegare il suo tempo?
L’espansione della terza edizione Forge of War descrive in 
dettaglio gli eventi della guerra, mentre Eberron: Rinascita 
Dopo l’Ultima Guerra esplora i modi in cui la guerra può 
definire un’avventura. Questa sezione esplora invece i modi 
in cui la guerra può definire i personaggi, fornendo spunti da 
tenere presenti durante la creazione del personaggio e idee che 
potrebbero ispirare il giocatore a svilupparlo.
Come Ha Prestato Servizio?
Se il personaggio è un umano, è cresciuto in tempo di guerra. 
Se appartiene a una razza longeva, potrebbe ricordare un’epoca 
precedente alla guerra, ma in questo caso avrà vissuto molti decenni 
di conflitto. In che modo l’esperienza lo ha influenzato? Come si 
riflette nel suo background, nei suoi ideali o nei suoi difetti?
La tabella “Background dell’Ultima Guerra” offre alcune idee 
per i personaggi segnati dall’Ultima Guerra. Che impatto ha avuto 
la guerra sulla vita del personaggio? Non è necessario acquisire 
il background da Soldato per avere prestato servizio nell’Ultima 
Background dell’Ultima Guerra
d12
Background
1
Accolito. Il personaggio ha prestato servizio in un tempio di clausura o ha assistito i fedeli in prima linea? La guerra e la Tragedia hanno 
rafforzato le sue convinzioni o hanno messo in dubbio la sua fede?
2
Artigiano di Gilda. Il personaggio ha lavorato in una delle grandi città delle Cinque Nazioni o è stato un appaltatore civile attivo in prima 
linea? Molti artigiani legati ai casati portatori del marchio venivano incorporati in unità militari per mantenere le attrezzature in funzione o 
per fornire altri servizi vitali. Il personaggio si considera fedele alla sua nazione o solo alla sua gilda?
3
Ciarlatano. Il personaggio ha usato la sua astuzia per sfuggire alla guerra, badare al proprio tornaconto e guadagnarsi da vivere come truffatore? O 
ha prestato servizio come soldato, usando il suo ingegno per procurare alla sua squadra le provviste di cui aveva bisogno e salvarla dai guai?
4
Criminale/Spia. Il personaggio è un criminale che ha anteposto il profitto al patriottismo. Com’è stato influenzato dalla guerra? Come la 
pensa sulla sua nazione? Se era una spia, si è sicuramente ritrovato nel bel mezzo dell’azione; ha servito una nazione o uno dei Casati 
Ombra? Perché e come si è ritirato dalla sua agenzia (sempre che non sia ancora un agente in attività)?
5
Eroe Popolare. Il personaggio è amato dalla gente comune. Forse a causa degli atti eroici che ha compiuto durante la guerra, che sono 
diventati leggendari anche se lui non ha raggiunto un grado elevato? O forse ha abbandonato l’esercito per proteggere la gente comune? O 
è sempre stato un vigilante e ha concentrato i suoi sforzi sul bene del popolo invece di combattere in nome di qualche nobile lontano?
6
Forestiero. Il personaggio era un esploratore al servizio di uno degli eserciti delle Cinque Nazioni? Viene da una terra lontana che non aveva 
nulla da guadagnare dalla guerra... o addirittura ignorava i motivi della guerra? Oppure era un contadino o un cacciatore molto distante 
dall’avidità e dalle aspirazioni dei monarchi assetati di potere?
7
Intrattenitore Il personaggio è un civile che si è dedicato alla sua carriera invece di unirsi alla battaglia? Oppure era un musicista di reggimento o un 
patriota che ispirava le sue truppe? Ha inserito i temi della guerra nel suo repertorio? È fedele a una nazione o si considera cittadino del mondo?
8
Marinaio. Il personaggio ha servito sotto una delle Cinque Nazioni in mare aperto? Era un contrabbandiere o un pirata in cerca di opportunità 
in mezzo al caos della guerra? O ha prestato servizio su una nave mercantile, concentrandosi sui profitti onesti in tempi pericolosi?
9
Monello. Il Khorvaire pullulava di profughi da ben prima della Tragedia. La città natale del personaggio è stata distrutta? E se sì, dov’è 
cresciuto il personaggio? Aveva una famiglia e, in quel caso, dove si trova adesso? Oppure era un orfano che viveva di stenti sui campi di 
battaglia, che cercava di guadagnarsi da vivere per le strade di una grande città o che è cresciuto in un orfanotrofio?
10
Nobile. Il personaggio è un nobile che ha guidato il suo popolo in prima linea? Oppure ha usato il potere della sua posizione per evitare di 
prestare servizio? È un sostenitore della pace e della diplomazia o crede che la sua nazione doveva e poteva vincere la guerra?
11
Sapiente. La conoscenza è potere. Il personaggio era un accademico che studiava all’università mentre altri combattevano? Un cronista che tentava 
di scoprire la verità? O ha prestato servizio sotto una delle nazioni come ricercatore, studiando materie comuni o conducendo esperimenti arcani?
12
Soldato. In quanto soldato, il personaggio si distingue per il suo grado militare, che suggerisce che ha servito bene e con onore. Per quale nazione 
ha combattuto? Qual è stata l’azione per cui è più conosciuto? Perché ha lasciato l’esercito? Tornerebbe in servizio se la guerra dovesse riprendere?

--- PAGE 26 ---
25
Capitolo 1   |   Alla Scoperta di Eberron
DEAN SPENCER
Guerra; un personaggio con il background da Forestiero potrebbe 
avere servito come esploratore, mentre un Sapiente o un Artigiano 
di Gilda potrebbero avere curato la manutenzione dell’artiglieria 
arcana. A prescindere da come il personaggio ha prestato servizio, 
da quale nazione proviene? Rimane fedele alla sua nazione, e se sì: 
disprezza i suoi vecchi nemici? Oppure sostiene la pace e spera in 
una nuova era di unità per il Khorvaire?
Cosa Ha Perso?
Un secolo di guerra ha lasciato profonde cicatrici sia fisiche 
che psicologiche nel Khorvaire. A prescindere dal fatto che 
il personaggio abbia combattuto o meno, la guerra ha quasi 
sicuramente toccato la sua vita in un modo o nell’altro. Un 
giocatore può consultare la tabella “Perdite in Guerra” e decidere 
se una di queste idee può essere applicata al suo personaggio.
Conflitti Persistenti
La guerra è finita, ma nessuno ha vinto. Come la pensa il 
personaggio al riguardo? In quanto avventuriero, forse crede 
che la cosa non lo riguardi veramente. Potrebbe rallegrarsi del 
fatto che la guerra sia finita e aspettarsi una nuova era di pace 
e cooperazione internazionale. D’altra parte, se è un patriota, 
potrebbe avere un’opinione molto forte riguardo alla guerra e 
alla pace attuale. Il giocatore dovrà chiedersi cosa prova il suo 
personaggio riguardo ai seguenti argomenti.
Nazionalità. Se il personaggio proviene da una delle Cinque 
Nazioni, cosa prova nei confronti delle altre? È orgoglioso delle 
azioni della sua nazione durante la guerra, se ne vergogna o non 
se ne cura affatto? Incolpa i cittadini delle nazioni rivali per le 
perdite che ha subito? Cosa pensa delle nuove nazioni emerse 
durante la guerra, come Valenar, il Darguun, le Terre dell’Eldeen, 
le Rocche di Mror e il Droaam? Sostiene queste nazioni o le 
considera popolate da traditori e ribelli?
Terre Perdute. Il Thrane ha ancora il controllo sulla città 
Aundairiana di Thaliost, che è tutt’altro che l’unica città a essere 
passata di mano. Il Darguun e Valenar si sono impossessati delle 
terre del Cyre, e le Terre dell’Eldeen si sono separate dall’Aundair. 
Il personaggio è legato a una delle nuove nazioni? Se proviene da 
una di queste regioni, è un fervente sostenitore della sua giovane 
nazione o è ambivalente nei confronti delle lotte che forse essa 
dovrà affrontare? Oppure è legato a una delle terre perdute, cerca 
vendetta o vuole ricostruire la sua patria?
Rivali o Vendetta. Il giocatore può chiedersi cosa abbia perso 
e cosa abbia passato il personaggio. Si è fatto dei nemici durante 
la guerra? Ha giurato di vendicarsi un giorno del generale 
Karrnathi che ha massacrato la sua unità e ha animato i suoi più 
cari amici come non morti? O forse del crudele comandante che 
lo ha torturato in un campo di prigionia? O dell’incompetente 
artimago Cannith che ha fornito alle sue truppe delle armi 
difettose? O magari ha un rivale più amichevole, un commilitone 
che lo ha sempre messo in ombra sul campo di battaglia e che 
spera di surclassare in futuro?
Perdite in Guerra
d8
Ha perso . . .
1
Amore. L’amante del personaggio è stato ucciso in guerra? O la guerra ha ostacolato in qualche modo la loro relazione? Il personaggio lotta 
per risanare la relazione interrotta o si limita a piangere la sua perdita?
2
Casa. La dimora del personaggio è andata distrutta durante la guerra. Soltanto il suo edificio è andato perduto, o anche il resto della 
comunità o della città? La sua casa è stata fisicamente distrutta oppure è nelle mani dei nemici?
3
Eredità. Il personaggio ha perso un cimelio di famiglia durante la guerra, forse un prezioso oggetto magico o una reliquia di grande significato. 
O forse potrebbe avere perduto un titolo o una posizione. Può recuperare o sostituire ciò che ha perduto, o la perdita è definitiva?
4
Famiglia. Alcuni o tutti i familiari del personaggio sono morti durante la guerra. Come sono morti? Il personaggio cova rancore nei confronti 
della nazione o degli individui responsabili della loro morte?
5
Fede. Il personaggio era sulla buona strada per diventare un sacerdote o un paladino, ma qualcosa ha scosso la sua fede. È stato qualcosa 
che ha visto? Qualcosa che ha fatto? O semplicemente gli orrori della guerra in generale? Cosa ci vorrebbe per ripristinare la sua fede?
6
Speranza. Il personaggio è amareggiato dalle cose orribili che ha visto o fatto nel corso della guerra. Forse una volta era un individuo 
ottimista o altruista; ora è convinto che il mondo sia un posto terribile. Cosa potrebbe fargli cambiare idea?
7
Tempo. Il personaggio ha trascorso mesi o anni interi in un campo di prigionia. Com’è stato trattato? Qual è la cosa peggiore che gli è 
successa nel campo? Ha ancora qualche amico o nemico legato a quell’esperienza?
8
Un Arto. Con il permesso del DM, il personaggio può avere un arto protesico (da Eberron: Rinascita Dopo l’Ultima Guerra). Che arto ha perso 
e in che modo? Che aspetto ha la sua protesi?

--- PAGE 27 ---
26
Capitolo 1   |   Alla Scoperta di Eberron
La Magia nel Mondo
Esistono sfide che ogni società deve affrontare e problemi 
che tutti devono risolvere: comunicazione, trasporti e perfino 
intrattenimento. Nel Khorvaire, la magia è lo strumento che la 
gente usa per risolvere questi problemi. Ma che aspetto ha? Tutti 
conoscono il treno folgore e le aeronavi elementali. Ma cosa si 
trova quando si entra in una taverna o si passeggia per la strada 
principale di una piccola città? La tabella “Magie Ambientali” 
fornisce alcuni esempi di magia quotidiana all’opera.
Questa sezione esplora molti aspetti diversi di come funziona la 
magia nel Khorvaire, dal ruolo dei trucchetti e degli oggetti magici 
comuni ai servizi magici di cui possono avvalersi gli avventurieri.
Magia Ambientale
d10
Magia nel mondo
1
Un passante indossa un mantello nero che ricorda il cielo notturno, 
con tanto di lune, stelle che scintillano e il dorato anello di Siberys.
2
Un bambino gioca con una bambola di legno. Tocca la bambola sul 
petto ed essa esclama ad alta voce: “L’artigianato magico è difficile!”.
3
Un fabbro prepara la sua incudine. Sussurra qualcosa mentre 
traccia un disegno sul metallo e una scia di linee luminose 
segue i movimenti delle sue dita.
4
Uno gnomo in un farsetto blu luccicante se ne sta all’angolo di 
una strada e impugna una bacchetta di ottone e legno. Mentre 
fa scorrere le dita lungo la bacchetta, una musica ultraterrena, 
dolce e rilassante riverbera in tutta l’area circostante.
5
Un lampionaio utilizza un lungo gancio per alzare lo sportello 
di un lampione vicino. Così facendo rivela un globo di fuoco 
freddo all’interno della lanterna perenne, che proietta una luce 
dorata sulla strada.
6
Un’ombra passa sulla testa dei personaggi mentre un’aeronave 
elementale attraversa il cielo soprastante. La nave è circondata 
da un cerchio di fuoco le cui fiamme aumentano di intensità 
quando l’aeronave accelera e prende quota.
7
Due gnomi conversano animatamente. Uno dei due si accorge 
di essere osservato, fa un gesto, e le loro voci si attutiscono 
fino a diventare impossibili da udire.
8
Un artista di strada traccia nell’aria una serie di piccole illusioni 
che narrano gli eventi di un eroe locale dell’Ultima Guerra.
9
Un uomo dalla chioma argentata luccicante esce da un salone di 
bellezza e si ferma ad ammirare il suo nuovo aspetto allo specchio.
10
Un nano mercante passa accanto ai personaggi. Un enorme 
baule lo segue da vicino, fluttuando a pochi centimetri dal suolo.
Magia Diffusa
Le Cinque Nazioni poggiano su fondamenta costituite da 
numerosi strumenti e servizi magici. La magia arcana è vista 
come una forma di scienza: chiunque sia portato per la materia 
può formarsi in una scuola specializzata per diventare un 
artimago o imparare a essere una bacchetta da guerra. Non c’è 
niente di strano nel vedere un’aeronave nel cielo o inviare un 
messaggio a un amico lontano usando una pietra comunicante.
Tuttavia, una massima comune relativa al Khorvaire recita che 
il continente fa uso di una “magia ampia, ma non alta”. Sebbene 
una pietra comunicante consenta di inviare messaggi tra due 
stazioni dotate di pietre, inviare è un servizio molto più raro, 
che meno persone possono permettersi. Un ristorare inferiore è 
disponibile in qualsiasi casa di guarigione Jorasco di qualità, ma 
rianimare i morti non è altrettanto banale.
Come regola generale, gli abitanti del Khorvaire sono abituati 
a gestire strumenti e servizi che imitano trucchetti o incantesimi 
di 1° e 2° livello. Hanno dimestichezza con gli incantesimi di 3° 
livello (palla di fuoco lanciato in battaglia, aristocratici che usano 
i servizi di inviare dei Sivis) ma si tratta di opzioni costose. Gli 
effetti di 4° o 5° livello sono noti: gli Orien gestiscono una rete 
di cerchi di teletrasporto, è possibile resuscitare i morti, un 
oracolo può lanciare divinazione, ma queste cose non fanno 
parte della vita quotidiana, e un cittadino comune non si aspetta 
di imbattersi in questi effetti. Gli effetti magici di livello pari o 
superiore al 6° sono solitamente il prodotto di civiltà più avanzate: 
i draghi dell’Argonnessen, gli elfi di Aerenal, gli antichi giganti 
di Xen’drik. Lo stesso principio si applica agli oggetti magici. Gli 
oggetti comuni e non comuni fanno parte della vita quotidiana. 
Gli oggetti rari esistono, ma sono appunto rari. E gli oggetti molto 
rari e leggendari sono in genere il prodotto di civiltà avanzate o di 
eventi straordinari.
Esistono alcune eccezioni a questa regola: dopotutto il mondo 
è popolato da vari incantatori di livello superiore come Mordain il 
Tessitore della Carne, Jaela Daran, il Grande Druido Oalian. Ma il 
mondo civilizzato è sostenuto dagli oggetti comuni e non comuni 
e da incantesimi di livello pari o inferiore al 3°. Gli incantatori di 
alto livello possono compiere imprese straordinarie, ma non sono 
certamente in grado di produrre tali effetti in serie.
Oggetti Magici Comuni
Gli oggetti magici comuni sono diffusi in tutto il Khorvaire. 
Questo non significa che siano oggetti di poco conto: Eberron: 
Rinascita Dopo l’Ultima Guerra fissa il prezzo di un oggetto 
magico comune a 2d4 × 10 mo, quindi anche l’oggetto più 
semplice costerà 20 mo. Un contadino potrebbe tenere in gran 
conto la sua lanterna perenne e la gonna della riparazione 
che appartiene alla sua famiglia da generazioni, mentre un 
giovane nobile ricco potrebbe sfoggiare con orgoglio la sua 
stoffamascherata e il suo mantello delle molte mode.
Gli oggetti magici comuni solitamente non vengono venduti 
tutti nello stesso posto. Un sarto di alta classe venderà sia vestiti 
comuni che magici, ma non sarà possibile comprare una lanterna 
perenne nella sua bottega. I venditori non considerano questi 
oggetti come una classe separata di “oggetto magico”, bensì 
semplicemente come gli strumenti più efficaci del loro tipo.
Si consideri inoltre che sia nel prezzo che nella descrizione 
degli articoli esistono ampie differenze di qualità che si 
riflettono sui prezzi. Una lanterna perenne da 20 mo è brutta 
ma funzionale, mentre per 80 mo è possibile ottenerne una 
elegantemente intarsiata, che forse permette perfino di regolare 
la tonalità e l’intensità della luce prodotta. La stoffamascherata è 
un tessuto infuso di illusioni: sia la qualità del tessuto di base che 
quella delle illusioni ne influenzano il costo, e la stoffamascherata 
più pregiata può avere un costo di gran lunga superiore alle 80 
mo. In breve, la descrizione dell’oggetto magico indica cosa fa un 
normale oggetto di quel tipo, ma al di là della sua funzione, esso 
resta pur sempre un oggetto, ed è necessario tenere conto sia 
della sua forma che della sua qualità.
Oggetti Magici Non Comuni
Eberron: Rinascita Dopo l’Ultima Guerra descrive solo gli 
oggetti magici comuni, ma a discrezione del DM è possibile 
acquistare anche gli oggetti magici non comuni nelle principali 
città (specialmente nell’Aundair). Tali oggetti sono più costosi (il 
prezzo varia generalmente tra le 200 e le 500 mo ed è il DM a 
stabilirlo in base alla potenza e alla qualità dell’oggetto), ma la 
selezione sarà molto più limitata. Solo perché in teoria è possibile 
acquistare un mantello della protezione, non significa che tale 
oggetto sia sempre disponibile in un particolare negozio o paese. 
Tuttavia, un armaiolo eccezionale può mettere in vendita un’arma 
+1 o accettare una commissione per crearne una, e le grandi 
enclavi del Casato Sivis spesso vendono pietre parlanti. In ultima 
analisi, spetta al DM decidere che tipi di oggetti magici non 
comuni sono disponibili, e chi li vende.

--- PAGE 28 ---
27
Capitolo 1   |   Alla Scoperta di Eberron
Oggetti del Marchio del Drago Focalizzato
Il Capitolo 7 include un elenco di oggetti del marchio del drago 
focalizzato. Dalla lista si evince che creare un oggetto utilizzabile 
solo da chi possiede un marchio del drago è più facile, in quanto 
le versioni focalizzate degli oggetti magici elencati hanno una 
rarità ridotta rispetto agli originali. Gli oggetti del marchio del 
drago focalizzato possono essere creati solo da un personaggio 
con il Marchio della Costruzione o il marchio del drago usato 
dall’oggetto; sebbene siano più comuni degli oggetti simili utilizzati 
dai personaggi privi di un marchio, in genere possono essere 
reperiti solo attraverso i casati portatori del marchio, e spesso solo 
come ricompense per i servizi svolti a beneficio del casato.
Oggetti Statici
La maggior parte degli oggetti magici è trasportabile e concepita 
per essere usata dagli avventurieri. Tuttavia è possibile imbattersi 
anche in oggetti magici concepiti per uso industriale. Così 
come un oggetto del marchio del drago focalizzato è più facile 
da creare a causa dei suoi limiti, un oggetto industriale grande 
e inamovibile può consentire al pubblico di accedere alle 
proprietà in genere appannaggio di oggetti rari o non comuni. Un 
villaggio dell’Aundair potrebbe avere una grande pietra pulitrice 
incastonata nella piazza della città. Se un teatro è dotato di uno 
strumento magico in grado di generare illusioni minori, quello 
strumento potrebbe avere forma e dimensioni simili a un organo 
a canne. In sostanza, quando si pensa agli oggetti magici che 
i personaggi potrebbero incontrare, occorre sempre tenere 
presente che tali oggetti non devono sempre essere concepiti per 
l’utilizzo in avventura!
Artimaghi
L’economia magica di Eberron poggia sulle spalle degli artimaghi, 
vale a dire incantatori che conoscono una manciata di trucchetti 
o rituali e che forniscono una serie di servizi essenziali. I maghi 
sono figure eccezionali; la loro capacità di preparare qualsiasi 
incantesimo con poche ore di studio è frutto di un talento e di 
una versatilità notevoli. Al contrario, un artimago conosce pochi 
incantesimi, ma poiché si è concentrato quasi esclusivamente su 
quegli incantesimi, è in grado di lanciarli in modi preclusi agli altri.
Un artefice è una figura altrettanto eccezionale. Molti di coloro 
che assemblano gli oggetti magici nelle roccheforge Cannith non 
sono artefici; lavorano facendo uso di processi industrializzati ed 
enormi strumenti che migliorano il processo produttivo (come la 
forgia della creazione) e le risorse del casato. Questi artigiani non 
potrebbero mai creare una bacchetta a casa da soli. Al contrario, 
un artefice è un professionista fuori dal comune, che usa tecniche 
personalizzate e soluzioni improvvisate.
Il semplice fatto che un personaggio sia in grado di creare 
qualsiasi oggetto magico comune con poco tempo e fatica non 
significa che tale procedura sia standard o che gli altri possano 
duplicare il suo lavoro. Non bisogna dimenticare mai che in 
Eberron i personaggi giocanti sono eccezionali. Anche ai livelli 
più bassi, racchiudono un potenziale che un artimago comune 
non potrà mai eguagliare. Ovviamente esistono anche PNG 
eccezionali, in grado di fare cose che i personaggi giocanti non 
possono fare; ma bisogna sempre ricordare che nel caso di un 
personaggio giocante, non tutti quelli che seguono il suo percorso 
sono in grado di eguagliarne le abilità.
Incantesimi da Artimago
Per semplicità, gli artimaghi lanciano incantesimi dalle liste di 
incantesimi esistenti. Tuttavia, gli incantesimi degli artimaghi 
sono unici in alcuni modi. Per prima cosa, gli artimaghi lanciano 
tutti i loro incantesimi come rituali, anche gli incantesimi che 
normalmente non hanno il descrittore rituale. Lo svantaggio sta 
nel fatto che possono essere lanciati solo come rituali, con un 
tempo di lancio esteso. Tutti gli incantesimi degli artimaghi hanno 
un tempo di lancio minimo di 10 minuti, e il DM può scegliere di 
assegnare a un incantesimo un tempo di lancio ancora maggiore; 
un medium potrebbe impiegare un’ora intera per lanciare parlare 
con i morti.
Poiché gli artimaghi possono lanciare incantesimi solo come 
rituali, non usano slot incantesimo. Hanno invece bisogno di 
un impulso di energia magica per alimentare l’incantesimo, 
solitamente generato da frammenti del drago Eberron raffinati, il 
carburante dell’industria arcana.
Quando un artimago esegue un rituale, consuma una quantità 
di frammenti del drago Eberron di un valore pari a 20 mo x il 
livello dell’incantesimo, oltre alle eventuali componenti materiali 
costose dell’incantesimo. Questo è il costo che l’artimago deve 
sostenere per lanciare l’incantesimo, ma l’artimago potrebbe 
chiedere un prezzo molto più alto quando offre quel servizio agli 
altri, in genere pari almeno al doppio del costo di lancio. In base 
ai normali limiti delle magie quotidiane, è insolito incontrare 
un artimago che possa lanciare un incantesimo di livello pari 
o superiore al 4°, e un artimago del genere probabilmente 
richiederebbe una ricompensa significativa per i propri servigi.
A discrezione del DM, gli incantesimi di un artimago possono 
avere effetti espansi o limitati. Si pensi a cosa serve per rendere 
un incantesimo un valido servizio commerciale. Per esempio, 
presagio consente all’incantatore di prevedere degli eventi solo 
entro 30 minuti nel futuro, il che è utile per gli avventurieri nel 
cuore di un dungeon, ma non per l’agricoltore che ha bisogno di 
informazioni per la semina. Un oracolo professionista potrebbe 
essere in grado di prevedere sventura o ventura con un anticipo 
che potrebbe variare da un giorno a una settimana, ma subendo 
Nuovi Trucchetti
I due nuovi trucchetti descritti di seguito possono essere 
impiegati da un artimago, un altro PNG o un personaggio 
giocante del Khorvaire.
Artigianato Magico
Trucchetto di divinazione
Tempo di Lancio: 1 azione
Gittata: Incantatore
Componenti: V, S, M (un set di strumenti da artigiano)
Durata: Concentrazione, fino a 1 minuto
Liste di Incantesimi: Artefice, bardo, mago
L’incantatore deve essere competente negli strumenti da artigiano 
usati come componente materiale di questo incantesimo. Una 
volta prima che l’incantesimo termini, l’incantatore ottiene 
vantaggio a una prova di caratteristica usando quegli strumenti.
Sanctum Silente dell’Aundair
Trucchetto di illusione
Tempo di Lancio: 1 azione
Gittata: Incantatore (raggio di 1,5 metri)
Componenti: S
Durata: Concentrazione, fino a 1 minuto
Liste di Incantesimi: Artefice, bardo, stregone, mago
L’incantatore crea una sfera di energia invisibile del raggio di 
1,5 metri. Finché l’incantesimo permane, si muove assieme 
all’incantatore, centrata su di lui. La sfera attutisce il suono in 
entrambe le direzioni. Le creature al di fuori della sfera subiscono 
svantaggio alle prove di Saggezza (Percezione) effettuate per sentire 
i suoni all’interno della sfera e quelle all’interno della sfera subiscono 
svantaggio alle prove di Saggezza (Percezione) effettuate per sentire 
i suoni al di fuori della sfera.
Inoltre, le creature dispongono di vantaggio ai tiri salvezza contro 
gli effetti che richiedono loro di sentire un suono dall’altra parte della 
sfera, come per esempio l’incantesimo comando.

--- PAGE 29 ---
28
Capitolo 1   |   Alla Scoperta di Eberron
limitazioni molto specifiche, come per esempio la capacità di fare 
previsioni relative soltanto al tempo o all’agricoltura. Il DM può 
usare gli incantesimi esistenti come modello, ma adattarli come è 
necessario per produrre un’attività redditizia.
I personaggi giocanti non possono duplicare questi effetti. Gli 
aspetti unici degli incantesimi da artimago rispecchiano sia la 
loro devozione a un singolo campo di studi che una vocazione 
personale; l’oracolo è portato alla divinazione in un modo 
speciale, che nemmeno un mago divinatore può replicare. I 
personaggi giocanti detengono un potenziale ineguagliato e una 
grande versatilità; gli artimaghi sono estremamente limitati, ma 
godono di vantaggi unici.
Trucchetti Casuali
Ad Aerenal, quasi tutti i cittadini conoscono alcuni trucchetti. 
Le Cinque Nazioni non sono così evolute; in quelle terre i 
trucchetti sono comuni, ma ancora appannaggio di specialisti. 
La maggior parte della gente si affida agli oggetti magici comuni; 
un artimago può essere orgoglioso delle sue doti, ma poiché gli 
artimaghi hanno a disposizione solo una ristretta selezione di 
incantesimi, i loro trucchetti sono ancora più limitati di quelli 
usati dai personaggi giocanti. Un artimago cuoco usa effetti simili 
a prestidigitazione per riscaldare e condire il cibo, ma non può 
evocare illusioni o spegnere le fiamme. Di fatto, i trucchetti più 
versatili, come prestidigitazione e taumaturgia, rappresentano la 
conoscenza di una gamma di effetti magici minori, tutti catalogati 
sotto il nome di un trucchetto maggiore. Le liste degli incantesimi 
riportano solo il nome prestidigitazione, ma quel nome include 
una sequela di trucchetti minori; quando il personaggio estingue 
una fiamma, in realtà lancia epurazione incendiaria e quando 
raffredda una bevanda effettua trasmutazione culinaria.
Anche se questo non ha effetto sui personaggi giocanti, il DM 
dovrà ricordare che gli artimaghi e gli altri incantatori minori 
potrebbero conoscere solo alcune versioni limitate dei trucchetti 
più comuni, come i seguenti:
Accensione di Kellan. L’incantatore accende una candela, una 
torcia o un piccolo fuoco da campo.
Epurazione Incendiaria. L’incantatore spegne una candela, 
una torcia o un piccolo fuoco da campo.
Fiamma di Shol. L’incantatore fa in modo che le fiamme 
tremino, si intensifichino, si affievoliscano o cambino colore per 
1 minuto.
Ingresso Teatrale di Halan. L’incantatore fa aprire o chiudere 
istantaneamente una porta o una finestra entro 9 metri.
Lingua di Tialaen. La voce dell’incantatore è fino a tre volte 
più forte del normale per un minuto.
Restauro Tessile di Verran. L’incantatore ripulisce un oggetto 
di stoffa o pelle non più grande di un cubo con spigolo di 30 
centimetri.
Scopa di Boldrei. L’incantatore pulisce un oggetto o una 
superficie in legno, pietra o metallo non più grande di un cubo 
con spigolo di 30 centimetri.
Scorza di Zolan. L’incantatore condisce materiale non vivente 
fino a un cubo con spigolo di 30 centimetri; questo effetto dura 
un’ora.
Sporcizia di Grogan. L’incantatore sporca un oggetto o uno 
spazio non più grande di un cubo con spigolo di 30 centimetri.
Sussurri di Phiarlan. L’incantatore crea un suono istantaneo 
che proviene da un punto a sua scelta entro 9 metri, come un 
rombo di tuono, il verso di un gufo o un sussurro minaccioso.
Trasmutazione Culinaria. L’incantatore raffredda o riscalda 
materiale non vivente fino a un cubo con spigolo di 30 centimetri.
Artimaghi in Azione
Gli artimaghi intessono la magia nel loro lavoro. Non sono 
soltanto degli incantatori limitati, ma anche abili professionisti 
che usano la magia come strumento. Oltre a una gamma limitata 
di capacità magiche, gli artimaghi sono abili anche negli aspetti 
più comuni delle loro specialità. Un artimago cuoco non prepara 
il cibo schioccando le dita: sa come usare gli utensili da cuoco, 
oltre a usare trasformazione culinaria e scorza di Zolan come 
strumenti nel suo repertorio. Di seguito sono riportati alcuni 
esempi di professioni degli artimaghi.
Artigiano. Che si tratti di un fabbro ferraio, calzolaio o bottaio, 
un tipico artigiano è competente nell’uso dei propri strumenti 
e impara a usare e riparare artigianato magico. Il trucchetto 
artigianato magico gli consente di incantare i suoi strumenti e 
le scorte, creando le condizioni perfette in cui lavorare. Molti 
artigiani vengono addestrati dalla Gilda dei Fabbricanti del 
Casato Cannith, ma altri fanno apprendistato presso gli artimaghi 
locali, mentre gli adepti lanciano artigianato magico invocando 
Onatar o il Viaggiatore.
Fabbro Arcano. I fabbri vengono tipicamente addestrati dalla 
Gilda dell’Interdizione del Casato Kundarak e nell’immaginario 
collettivo, un fabbro è quasi sempre un nano. Un fabbro arcano 
ha competenza negli arnesi da scasso e negli strumenti da 
inventore, che usa nella maggior parte dei suoi lavori. Può 
lanciare serratura arcana e scassinare come rituali. Quando 
lancia questi rituali, usa gli strumenti da inventore come focus 
arcano, tracciando simboli e spruzzando polvere di frammenti del 
drago sull’oggetto da aprire o chiudere a chiave.
Guaritore. I guaritori professionisti vengono generalmente 
addestrati dal Casato Jorasco. Un guaritore è competente in 
Medicina e nelle borse da erborista, che usa per curare le lesioni 
comuni. Un guaritore conosce i trucchetti salvare i morenti e 
individuazione delle malattie e dei veleni, e può eseguire ristorare 
inferiore come rituale, ma il rituale richiede la borsa da erborista 
come focus e necessita delle procedure della medicina normale 
per essere eseguito. Ai guaritori non basta schioccare le dita 
per guarire le persone; piuttosto dosano erbe medicamentose e 
agiscono su ghiandole e punti di pressione.
Medium. Nessun casato portatore del marchio addestra 
i medium. Alcune di queste figure provengono da comunità 
votate al Sangue di Vol, mentre altre sono Vassalli che invocano 
Aureon e il Custode. Un medium esegue parlare con i morti come 
rituale e a volte usa una forma di illusione minore per evocare 
un’immagine del defunto unitamente al rituale. Alcuni medium 
meno scrupolosi si affidano a Intuizione, Storia o Inganno per 
fingere di parlare con i morti senza ricorrere al rituale completo.
Oracolo. Ogni oracolo ha un suo metodo di divinazione preferito. 
Alcuni usano le carte, altri usano le ossa o i dadi. Lo strumento base 
di un oracolo è presagio. Come accennato in precedenza in questo 
capitolo, la maggior parte degli oracoli può usare presagio per fare 
previsioni che si inoltrano nel futuro più di quanto l’incantesimo 
consenta normalmente, ma subendo una limitazione agli argomenti 
su cui fare previsioni: alcuni oracoli fanno solo previsioni relative 
all’agricoltura, mentre altri si occupano di questioni romantiche. Gli 
oracoli maggiori potrebbero essere in grado di lanciare divinazione, 
ma per farlo hanno bisogno di un legame con una guida spirituale. 
Un adepto religioso interagisce con un celestiale legato alla sua fede, 
mentre un oracolo secolare può trattare con un immondo o uno 
spirito di altro tipo.
Voce della Verità. Certificate dalla Gilda degli Avvertimenti 
del Casato Medani, le voci della verità sono competenti in 
Intuizione e possono lanciare zona di verità come rituale. Il lancio 
del rituale richiede una lunga litania e una serie di simboli da 
tracciare col gesso nell’area d’effetto. La voce della verità sa se 
qualcuno supera o fallisce il tiro salvezza e incoraggia il soggetto 
a sottomettersi volontariamente al rituale; quindi effettuare il tiro 
salvezza contro questi artimaghi sarà visto come un tentativo di 
eludere le domande.

--- PAGE 30 ---
29
Capitolo 1   |   Alla Scoperta di Eberron
Quelli presentati più sopra sono solo alcuni esempi di 
artimaghi. Un lavandaio usa restauro tessile di Verran per pulire 
le macchie più difficili, mentre uno scenografo professionista usa 
sussurri di Phiarlan o fiamma di Shol per aggiungere dettagli 
a un’esibizione. Ciò che conta è considerare questi effetti come 
parte della loro professione. Un artimago non abbandona tutto il 
resto per lanciare un incantesimo; incorpora semplicemente l’uso 
degli incantesimi nel modo in cui svolge il suo lavoro.
E gli Adepti?
La magia arcana è una scienza di cui gli artimaghi padroneggiano 
le tecniche. Tuttavia esistono altre forme di magia che possono 
essere adattate alle mansioni quotidiane. Un adepto trae la sua 
magia dalla fede, in una forma limitata rispetto a ciò che può fare 
un chierico; analogamente, uno spigolatore padroneggia le forme 
più semplici di magia druidica. Specialmente nel caso dell’adepto, 
si tratta più di una vocazione che di un lavoro; un individuo 
non decide spontaneamente di diventare un oracolo di Aureon: 
scopre di ricevere delle visioni. I rituali di un adepto invocano le 
forze divine, mentre uno spigolatore trae potere dal mondo che 
lo circonda e spesso usa una borsa dell’erborista come focus 
da incantatore. Gli adepti sono comuni nel Thrane e nelle altre 
comunità religiose, mentre gli spigolatori offrono diversi servizi di 
pubblica utilità nelle Terre dell’Eldeen.
Servizi Magici
Questa sezione integra l’elenco dei servizi magici presentati in 
Eberron: Rinascita Dopo l’Ultima Guerra proponendo alcuni 
servizi aggiuntivi e nuove opzioni per quelli già esistenti.
Intrattenimento
La maggior parte dei teatri fa uso di illusioni per abbellire i 
suoi spettacoli con alcuni effetti speciali, sia che siano prodotte 
da un artimago che da qualche oggetto statico. I salotti onirici 
offrono intrattenimenti del tutto illusori. L’ultima innovazione del 
Casato Phiarlan è il teatro di cristallo, un dispositivo di grandi 
dimensioni che utilizza un minuscolo cristallo di scrutamento per 
proiettare un’immagine su uno schermo. Il cristallo è collegato 
a un unico luogo: uno dei grandi palcoscenici nelle sedi centrali 
del Casato Phiarlan. Questo consente ai proprietari di un teatro 
di cristallo di assistere a uno spettacolo dal vivo che si svolge su 
un palcoscenico lontano. Man mano che questa pratica prende 
piede, i bardi e gli intrattenitori potrebbero iniziare a contare 
su un pubblico di portata globale; i Phiarlan potrebbero persino 
pagare degli avventurieri in cambio dei diritti per mettere in 
scena le loro imprese.
Trasmutazione Estetica
Una forma di moda che non è stata descritta in dettaglio è la 
pratica della trasmutazione estetica. Un artimago estetista può 
eseguire una serie di piccole trasformazioni (dietro compenso).
La trasmutazione estetica minore è alquanto comune; la 
maggior parte degli estetisti professionali può cambiare il 
colore dei capelli o degli occhi del cliente. Gli effetti innaturali 
sono più rari e si vedono soprattutto nell’Aundair e a Zilargo; 
ultimamente a Fairhaven vanno di moda i capelli dai colori 
metallici, e nell’epoca precedente al Galifar, i nobili di Thaliost 
avevano l’abitudine di adottare lineamenti elfici. Gli effetti della 
trasmutazione estetica in genere durano una settimana, ma nel 
caso degli artimaghi più abili possono essere estesi fino a un 
mese. In alcune città è perfino possibile trovare qualche esperto 
che renda il cambiamento permanente. Più complicata è la 
trasmutazione, più costoso e difficile da trovare diventa il servizio.
Servizi di Trasmutazione Estetica
Tipo
1 settimana
1 mese
Permanente
Minore (Naturale)
10 mo
20 mo
50 mo
Minore (Insolito)
20 mo
40 mo
100 mo
Moderato
40 mo
80 mo
200 mo
Maggiore
60 mo
120 mo
300 mo
Minore (Naturale). Una semplice trasmutazione che cambia 
temporaneamente il colore dei capelli, della pelle o degli occhi 
entro i normali parametri della specie del cliente.
Minore (Insolito). Se il cliente cerca un effetto innaturale, 
come degli occhi da felino o dei tatuaggi in movimento, avrà 
bisogno di un estetista altamente qualificato.
Moderato. Una trasformazione fisica significativa che consente 
al cliente di modificare il peso, l’altezza o il sesso. Queste 
trasmutazioni sostanziali richiedono un esperto del settore.
Maggiore. Una trasformazione fisica specializzata o esotica 
può consistere nell’assumere l’aspetto di un individuo specifico o 
nel cambiare la specie d’appartenenza. L’alterazione dell’aspetto 
estetico non conferisce al soggetto i tratti razziali associati alla 
forma selezionata. Chi cerca di imitare l’identità di un altro dovrà 
muoversi con prudenza. Duplicare l’aspetto di un’altra persona è 
un crimine ai sensi del Codice di Galifar (furto doloso di identità) 
e nemmeno coloro che praticano la magia lo faranno senza una 
buona ragione.
Spetta sempre al DM decidere quali servizi sono disponibili in 
una determinata comunità. Inoltre, come per tutti i tipi di artimaghi, 
gli estetisti sono spesso specializzati in un filone; un parrucchiere 
può dotare un cliente di una chioma argentata permanente, ma 
potrebbe non essere in grado di modificare gli altri suoi tratti. A 
Sharn, Trasmutazione ad Approdo di Tavick Superiore e Il Velo della 
Carne a Crinale Nord Superiore sono due saloni specializzati nella 
trasmutazione estetica. Una clinica del Casato Jorasco può fornire 
transizioni di genere, tonificazioni muscolari e altri servizi, mentre 
i Tiranni di Approdo di Tavick, un gruppo criminale, sono i maestri 
della trasformazione fisica esotica.
Medicina
Come descritto in Eberron: Rinascita Dopo l’Ultima Guerra, le 
cure non magiche rientrano tra i servizi base forniti dal Casato 
Jorasco. Per chi è in grado di pagare, ristorare inferiore può 
fornire un sollievo immediato dalle malattie comuni. Le case di 
guarigione più grandi possono fornire ristorare superiore e le 
migliori possono persino rianimare i morti.
Scandire il Tempo: Trucchetti Cronometrici
I popoli di Eberron non utilizzano orologi meccanici, e chi si trova 
in una miniera di Mror o nel cuore di una delle torri di Sharn non 
può vedere il sole. Quindi come viene scandito il tempo?
La risposta è semplice: tramite la magia. Esiste una vasta 
gamma di trucchetti che indicano l’ora: alcuni legati a un tempo 
assoluto, altri legati alle lune, altri ancora impostati su un orario 
locale. Su Eberron, qualsiasi personaggio che abbia l’abilità di 
lanciare prestidigitazione, taumaturgia o artificio druidico può 
produrre un effetto aggiuntivo che gli consenta di sapere l’ora. Su 
Eberron gli orologi sono oggetti magici comuni e nella maggior 
parte delle città principali si suonano le campane per scandire le 
ore; tre rintocchi significano “tre in punto”. Il globo del tempo è un 
altro oggetto magico comune, un piccolo disco di pietra levigata, 
spesso collegato a una catena come un orologio da taschino, che 
indica l’ora.

--- PAGE 31 ---
30
Capitolo 1   |   Alla Scoperta di Eberron
Ma è qui che iniziano le complicazioni. Spetta al DM decidere 
quanto sia facile essere riportati in vita. Se torna a beneficio 
della storia, può trattarsi di un servizio semplice e affidabile, 
eseguito da un personaggio giocante, un medico Jorasco o un 
adepto religioso. Tuttavia, potrebbe anche essere pericoloso. 
Come descritto nel capitolo 5, quando si riporta in vita qualcuno, 
si richiama il suo spirito da Dolurrh; questo potrebbe attirare 
l’attenzione di un marut di Dolurrh, o perfino riportare indietro lo 
spirito sbagliato, provocando la manifestazione di un fantasma o 
richiamando una personalità ostile nel corpo di un amico. 
La maggior parte delle religioni sostiene che rianimare 
i morti equivale a sfidare il destino. Chi condivide queste 
preoccupazioni solitamente lancia presagio prima di procedere 
con la resurrezione; se il risultato è “sventura”, la richiesta 
di resurrezione viene respinta. Quindi i personaggi giocanti 
potrebbero sì tornare in vita (dopotutto hanno un destino da 
compiere), ma sempre tenendo presente che essere resuscitati 
non significa semplicemente spendere 750 mo: perfino un nobile 
potrebbe non essere in grado di tornare.
Trasporti
I prezzi dei trasporti possono sembrare proibitivi per la gente 
comune o per gli avventurieri meno abbienti. I viaggi in aeronave 
sono nuovi e costosi, mentre quelli sui galeoni elementali 
o i treni folgore sono disponibili a tariffe più economiche. 
Eberron: Rinascita Dopo l’Ultima Guerra indica un prezzo di 
5 ma per 1,5 chilometri, che rappresenta la migliore qualità di 
viaggio, equivalente a un soggiorno in una locanda di qualità 
ricca o aristocratica. Tuttavia, la tariffa standard è di 2 ma per 
1,5 chilometri, che corrisponde a una sistemazione modesta 
o comoda. Chi dispone di finanze limitate può prenotare un 
passaggio in terza classe per sole 2 mr per 1,5 chilometri, ma 
le condizioni di viaggio sono solitamente squallide o povere 
e nel caso di un lungo viaggio possono risultare addirittura 
pericolose. In base alla loro reputazione, gli avventurieri possono 
anche tentare di offrire i loro servigi in cambio di un passaggio, 
lavorando come personale di sicurezza o mettendo a disposizione 
le loro capacità.
Analogamente, le velocità elencate per i trasporti marittimi 
e aerei indicano la velocità di viaggio media su veicoli a tariffe 
standard. Sia gli Orien che i Lyrandar dispongono di prototipi di 
veicoli in grado di raggiungere velocità molto più elevate; tuttavia, 
viaggiare su tali veicoli è sia più costoso che pericoloso.
Zone di Manifestazione
Le zone di manifestazione sono aree in cui l’influenza degli 
altri piani si riversa nel Piano Materiale. Eberron: Rinascita 
Dopo l’Ultima Guerra presenta alcuni possibili effetti delle 
zone di manifestazione e il capitolo 5 di questo libro li esplora 
in modo più approfondito. Alcune zone di manifestazione sono 
pericolose e vanno evitate a tutti i costi. Tuttavia, altre zone di 
manifestazione producono effetti che possono risultare molto utili 
per il commercio o l’industria e, come ogni risorsa naturale, col 
passare del tempo tendono a essere sfruttate. Le torri di Sharn 
sono rese possibili dalla zona di manifestazione di Syrania e ogni 
altra città con una zona simile potrebbe supportare carrozze 
volanti e torri svettanti. Le zone di manifestazione di Lamannia 
spesso favoriscono la fertilità e la crescita, quindi molte delle più 
grandi fattorie e vigneti del Khorvaire si trovano in tali zone. In 
definitiva, le zone di manifestazione sono un ulteriore aspetto 
della magia diffusa del Khorvaire: non si limitano a essere luoghi 
in cui è possibile lanciare certi incantesimi in modi migliori, sono 
aree in cui il mondo stesso è intrinsecamente magico.
Artefici: 
Invenzione e Innovazione
La magia arcana è una scienza. I maghi usano parole di potere 
e gesti mistici, ma esistono molti altri modi per incanalare 
le energie arcane: sospenderle nel liquido di una pozione, 
intrappolarle nei simboli di una pergamena o focalizzarle 
attraverso una bacchetta.
L’artefice è un ingegnere arcano che, invece di lavorare 
direttamente con l’energia mistica, usa una serie di strumenti per 
compiere le sue meraviglie. Così come le bacchette da guerra 
agiscono sui campi di battaglia e le aeronavi solcano i cieli, 
gli artefici sono gli innovatori e gli inventori che sviluppano gli 
strumenti che plasmeranno il futuro. Il Capitolo 6 presenta due 
nuove sottoclassi di artefice e alcune infusioni, che rappresentano 
la diversità degli stili e delle specializzazioni dell’artefice.
Stile di Artificio
Un artefice possiede molte doti notevoli. Non ha bisogno delle 
macchine mistiche o delle vaste risorse tradizionalmente associate 
all’industria arcana e può produrre numerosi effetti magici usando 
solo i suoi strumenti personali. Ma qual è il fondamento della 
magia di un artefice? Si basa sui principi usati dal Casato Cannith 
o esplora altri percorsi meno tradizionali della scienza arcana?
La tabella “Tecniche dell’Artefice” presenta alcune idee. 
Il giocatore può sceglierne una o sviluppare una sua idea 
personale, riflettendo sul modo in cui la tecnica influenzerà 
l’aspetto del personaggio e il lancio dei suoi incantesimi. Lo 
stile personale che sceglie non modifica nessuna delle regole 
predefinite associate alla sua magia. Per esempio, un artefice 
potrebbe scegliere di lavorare basandosi sui principi della 
scienza comune, ma i suoi incantesimi saranno comunque 
negati da controincantesimo. Il giocatore dovrebbe trovare 
dei modi creativi per spiegare in che modo le tecniche del suo 
personaggio interagiscono con le regole del gioco. Forse alcune 
delle sue teorie sono completamente false; l’artefice crede di 
produrre i suoi effetti magici parlando con gli spiriti o usando la 
logica Thelaniana, ma in realtà è possibile che si sia imbattuto 
casualmente in un modo diverso per innescare le tradizionali 
reazioni arcane. Se il giocatore vuole esplorare più a fondo i 
vantaggi e i limiti delle meccaniche di gioco associati alle sue 
tecniche insolite, può discuterne con il suo DM.
Gli Strumenti della Magia
Quando un artefice lancia un incantesimo, segue le stesse regole 
degli altri incantatori, ma cosa fa quando usa la sua azione per 
produrre un effetto magico? Non prega per un intervento divino, 
non invoca un patrono soprannaturale e non produce una palla 
di fuoco tramite le parole e i gesti. Per lanciare incantesimi, deve 
impugnare uno strumento in cui possiede competenza; perché? 
Perché per produrre effetti magici si serve di quello strumento e 
delle abilità a esso associate. Se usa le scorte da alchimista per 
lanciare cura ferite, non colpisce qualcuno con un alambicco; 
mescola un unguento curativo.
Il giocatore dovrà pensare a quali sono effettivamente i suoi 
strumenti. Gli strumenti da artigiano sono un concetto astratto: 
5 chilogrammi di oggetti e rifornimenti assortiti, non un singolo 
strumento. L’artefice potrebbe custodirli in una sacca o in vari 
borselli che pendono da una cintura. Se usa gli strumenti da 
inventore per creare un effetto, quali strumenti specifici usa e 
come? Alcuni degli strumenti da artefice più comuni sono descritti 
di seguito, ma è possibile lanciare incantesimi utilizzando qualsiasi 
strumento da artigiano con cui il personaggio abbia familiarità. 
Potrebbe persino creare le sue sostanze alchemiche usando 
le scorte da mescitore o gli utensili da cuoco; perché bere una 
pozione quando si può mangiare una torta magica?

--- PAGE 32 ---
31
Capitolo 1   |   Alla Scoperta di Eberron
MATTHEW RILEY
Arnesi da Scasso
Gli artefici sono competenti sia negli arnesi da scasso che negli 
strumenti da inventore e li usano in modi simili. Gli arnesi da 
scasso includono vari passe-partout e altri oggetti per interventi 
di precisione. L’artefice non lancia un dardo di fuoco puntando un 
grimaldello contro qualcuno, ma potrebbe usarlo per sbloccare 
una valvola problematica su una pistola-drago che ha costruito 
con gli strumenti da inventore.
Scorte da Alchimista
La sfida nel creare una pozione alchemica consiste nel 
sospendere la reazione chimica mistica perché questa possa 
essere consumata in un secondo tempo. È molto più facile 
innescare un effetto istantaneo, che è ciò che l’artefice fa quando 
lancia i suoi incantesimi. Il suo dardo di fuoco potrebbe essere 
un’ampolla lanciata, il suo spruzzo velenoso delle sostanze 
disgustose scagliate contro gli avversari. Cura ferite, vita falsata 
e respirare sott’acqua potrebbero essere pozioni da produrre 
e servire al volo. Camuffare se stesso o alterare se stesso 
potrebbero essere utilizzati attraverso cosmetici magici.
Scorte da Calligrafo
La figurazione arcana incanala il potere arcano attraverso simboli 
e suoni usando inchiostri e tecniche speciali. Come nel caso 
dell’alchimia, è molto più facile produrre un effetto istantaneo che 
sospenderlo e mantenerlo in una pergamena. Quando un artefice 
lancia dardo di fuoco, forse usa la penna per tracciare la parola 
“fuoco” nell’aria davanti a sé; oppure potrebbe avere trascritto il 
simbolo ed essersi limitato a leggerlo per produrne l’effetto. Sia 
che tracci i simboli sugli oggetti, sia che si limiti a creare delle 
pergamene e a leggerle, la sua penna è più potente della maggior 
parte delle spade.
Tecniche degli Artefici
d6 Tecnica
1
Tradizionale Cannith. Il personaggio segue le tecniche da artefice 
classica del Casato Cannith e del Congresso Arcano. Può aggiungere 
qualche innovazione personale alle sue creazioni, ma in generale 
porta avanti le tradizioni di base della scienza arcana comune.
2
Influenza Planare. Anziché attingere alle energie ambientali di 
Eberron, la magia del personaggio usa il potere dei piani. Forse 
apre dei portali microscopici sugli altri piani, o forse usa gli 
elementi dei piani per produrre gli effetti desiderati, producendo 
fuoco dal carbone Ferniano o generando luce dai cristalli di Irian.
3
Scienza Comune. Il personaggio fa uso di principi che è possibile 
ricondurre a quelli del mondo reale. Produce palle di fuoco con 
esplosivi comuni, le sue pozioni curative sono iniezioni di 
adrenalina e la sua arma da fuoco arcana usa polvere da sparo. 
Le sue tecniche risultano del tutto sconcertanti per la maggior 
parte dei maghi e degli artefici (Nota: in base alle regole degli 
artefici, gli effetti del personaggio sono comunque considerati 
magici e sono quindi soggetti ai controincantesimi).
4
Animismo. Gli spiriti sono presenti in ogni aspetto del mondo 
circostante. Tutte le cose sono vive. Il personaggio parla alle pozioni, 
sussurra alle bacchette o vincola fantasmi o immondi minori ai suoi 
oggetti infusi. Tali oggetti non possono essere prodotti in serie; il 
personaggio ha un rapporto personale con tutto ciò che crea.
5
Pensiero Magico. Le tecniche del personaggio sembrano prive 
di senso a qualsiasi mago o artimago tradizionale. Ha passato 
la sua infanzia a Thelanis o è guidato da strane visioni? Prepara 
torte mistiche, cuce insieme le ombre o intaglia giocattoli di 
legno che in qualche modo poi producono una potente magia?
6
Autodidatta. Un forgiato artefice potrebbe usare i pezzi del suo 
corpo per produrre i suoi effetti. È stato progettato per essere 
l’artefice definitivo, o ha scoperto qualcosa sul potenziale dei 
forgiati che i Cannith non avrebbero mai immaginato?

--- PAGE 33 ---
32
Capitolo 1   |   Alla Scoperta di Eberron
Strumenti da Cartografo
Questa è una versione alternativa dell’effigiante, in cui l’artefice può 
usare i suoi strumenti allo stesso modo, disegnando dei glifi arcani. 
Per un’alternativa più esotica, l’artefice potrebbe specializzarsi nel 
calcolo delle linee temporanee e dei rapporti tra i piani. Il mondo è 
pieno di micro-zone di manifestazione in attesa di essere attivate; 
l’artefice usa i suoi strumenti per calcolare gli allineamenti giusti e 
incanalare le energie planari di cui ha bisogno.
Strumenti da Intagliatore
Bacchette, bastoni e verghe sono alcune delle forme più comuni 
di focus. Se un artefice crea la sua magia con gli strumenti 
da intagliatore, in realtà non fa esplodere qualcuno con un 
seghetto: usa invece verghe o bacchette sperimentali, esotiche 
o temporanee. Come nel caso degli strumenti da inventore, 
deve impugnare uno strumento e deve essere in possesso degli 
strumenti da intagliatore per lanciare le sue magie, ma la natura 
esatta dello strumento da utilizzare dipende da lui. Potrebbe 
sembrare una bacchetta tradizionale, oppure potrebbe essere una 
variante rivoluzionaria di una bacchetta, un bastone o una verga.
Strumenti da Inventore
L’uso degli strumenti da inventore può giustificare la creazione 
degli oggetti più bislacchi, consentendo all’artefice di assemblare 
un prototipo che può entrare a far parte del suo arsenale di 
strumenti.
Un’arma da fuoco a forma di drago potrebbe produrre un 
dardo di fuoco, un guanto modificato potrebbe fornire una stretta 
folgorante. Questi prototipi instabili non possono essere utilizzati 
da nessun altro e necessitano di continui ritocchi per restare 
funzionanti. Di conseguenza l’artefice porta sempre con sé i 
suoi strumenti, e per lanciare un incantesimo deve impugnare 
il relativo “strumento”, che può essere tanto una pistola-drago 
quanto un paio di pinze. L’artefice potrebbe lanciare cura ferite 
usando un minuscolo ragno di metallo da lui assemblato; anche 
se ha l’aspetto di un normale costrutto meccanico, la magia 
permette al ragno di muoversi e di pensare. I congegni meccanici 
comuni fanno parte delle creazioni di un inventore, ma è la magia 
a farli funzionare.
Strumenti da Pittore
Un artefice particolarmente estroso potrebbe dipingere ciò di 
cui ha bisogno nella realtà. Quando lancia cura ferite, si mette 
letteralmente a dipingere sulla ferita; quando lancia dardo di fuoco, 
dipinge la fiamma nell’aria e questa vola poi verso il suo avversario. 
Anche questa è una variante della figurazione arcana, di cui utilizza 
gli stessi principi fondamentali. L’artefice potrebbe persino creare 
delle pergamene contenenti immagini anziché parole.
Preparazione degli 
Incantesimi e delle Infusioni
Un artefice prepara gli incantesimi durante un riposo lungo, ma 
non allo stesso modo di un mago che legge un libro. L’artefice 
assembla le scorte e gli strumenti specializzati di cui ha bisogno 
per realizzare ciò che vuole fare. Un effigiante non può creare le 
sue pergamene con un inchiostro qualsiasi: dispone di inchiostri 
completamente diversi in base ai tipi di effetti che desidera 
produrre. Allo stesso modo, un alchimista prepara i reagenti 
speciali che, una volta mescolati assieme, produrranno gli effetti 
magici. Se l’artefice usa gli strumenti da inventore, deve fabbricare 
e perfezionare i suoi congegni. Una pistola-drago non si crea in sei 
secondi: l’artefice prepara la pistola durante il suo riposo e quando 
lancia un incantesimo non fa altro che caricare le munizioni 
incantate o innescare i sigilli arcani che ha posizionato.
Questo spiega anche il concetto degli slot incantesimo. I reagenti 
che l’artefice ha preparato sono difficili da produrre e non durano per 
sempre. L’artefice ne prepara il più possibile, ma una volta applicati 
tutti i suoi inchiostri mistici, non può produrre un altro effetto su 
pergamena finché non ha qualche ora per lavorarci. A tutti gli effetti, 
i suoi incantesimi sono degli oggetti magici temporanei che solo 
l’artefice può usare, creati durante un riposo lungo.
D’altro canto, le infusioni gli consentono di creare strumenti 
più duraturi, che può condividere con i suoi compagni. Gli artefici 
creano oggetti magici, ma per mantenere un equilibrio tra le classi, 
non possono sommergere il gruppo con gli oggetti di loro creazione; 
devono invece scegliere come utilizzare questa risorsa limitata.
Armi da Fuoco e Omuncoli
Gli Artiglieri producono cannoni mistici e armi da fuoco arcane. 
I Fabbri da Battaglia creano i difensori d’acciaio. Ogni artefice è 
in grado di crearsi un compagno omuncolo. Ma di cosa si tratta 
con precisione? Gli Artiglieri maneggiano pistole come quelle del 
nostro mondo? Non necessariamente.
Questi oggetti sono “arcani” e “mistici”. Così come la forma 
principale di artiglieria arcana è il bastone da assedio, l’Artigliere 
utilizza gli strumenti da intagliatore per trasformare “una 
bacchetta, un bastone o una verga in un’arma da fuoco arcana, 
un conduttore per i suoi incantesimi distruttivi”. Quindi l’artefice 
è una bacchetta da guerra specializzata in bacchette, bastoni 
e verghe migliorati. È l’artefice a scegliere il loro aspetto: può 
trattarsi di una bacchetta, di una balestra a mano specializzata, 
una pistola a pietra focaia, un minuscolo drago di metallo o 
qualsiasi altra forma sia gradita all’artefice. “Arma da fuoco 
arcana” non significa necessariamente “pistola”.
Anche se il nome “cannone mistico” fa pensare a una 
gigantesca arma di artiglieria, un cannone mistico può anche 
essere piccolo o minuscolo, forse perfino abbastanza piccolo 
da potere essere tenuto in mano. Che aspetto ha? È dotato di 
gambe? È una balista animata? Un piccolo bastone da assedio? 
Un minuscolo drago d’ottone che sputa fuoco sui nemici?
Lo stesso principio si applica all’aspetto di un omuncolo. Il 
giocatore dovrà riflettere sullo stile e sugli strumenti che il suo 
personaggio usa per creare la sua magia.
Il suo omuncolo servitore può trasmettere i suoi incantesimi 
a contatto, ma come? Se l’artefice usa gli strumenti da pittore 
per creare la sua magia, il suo omuncolo potrebbe essere un 
minuscolo pennello umanoide, una tavolozza fluttuante o persino 
una creatura fatta di pittura vivente. L’omuncolo di un alchimista 
potrebbe essere un minuscolo calderone o una piccola creatura 
umanoide fatta di vetrini e alambicchi.
A prescindere da tutto questo, le meccaniche di gioco non 
cambiano. La forma dell’arma da fuoco arcana di un artefice 
non fa differenza a livello di regole in combattimento; quella che 
cambia è la storia che viene raccontata. Cosa c’è di interessante 
nel personaggio dell’artefice? Quale aspetto di sé rivela tramite il 
suo omuncolo?
Idee per i Background
L’artefice ha definito il suo stile e scelto i suoi strumenti. Ma 
come e dove ha sviluppato le sue capacità? È collegato a un 
ordine già consolidato di artigiani? Il giocatore può prendere 
in considerazione i modi seguenti in cui il background del suo 
personaggio rispecchia la sua esperienza di artefice.
Mago Salariato (Artigiano di Gilda)
L’artefice si è fatto strada all’interno del Casato Cannith o del 
Congresso Arcano, studiando in una scuola professionale e 
lavorando in una fucina industriale. Anche se ha abbandonato 
la fabbrica in favore dell’avventura, ha ancora forti legami con la 
Gilda dei Fabbricanti.

--- PAGE 34 ---
33
Capitolo 1   |   Alla Scoperta di Eberron
Ingegnere d’Assedio (Soldato)
L’artefice faceva funzionare e riparava le macchine da guerra. 
Sotto quale nazione ha servito? È orgoglioso del suo servizio 
o è perseguitato dalle sue azioni? Ha prestato servizio e si è 
congedato con onore o è un eroe popolare che ha disertato per 
aiutare gli innocenti?
Dedito (Sapiente)
L’artefice ha qualche problema con l’autorità. Forse ha iniziato 
la sua carriera presso l’Arcanix o i Dodici, ma è stato buttato 
fuori dopo avere sfidato il sistema una volta di troppo. È molto 
intelligente, ma vuole trovare la sua strada da solo.
Artefice Innato (Monello)
L’artefice non hai mai studiato le scienze arcane, ma possiede una 
dote innata per l’artificio. Forse è cresciuto sui campi di battaglia, 
riciclando frammenti di forgiati titani o di fortezze fluttuanti 
abbattute. Le sue opere non sono belle a vedersi e spesso sembra 
che non possano funzionare, eppure gli permettono di fare cose 
che nessun artimago può eguagliare.
Assistenza Tecnica (Criminale/Spia)
L’artefice ha fornito assistenza arcana a un’organizzazione che 
agisce dietro le quinte. Ha prestato servizio presso gli Occhi Reali 
dell’Aundair o la Cittadella del Re del Breland, fabbricando oggetti 
comuni per gli agenti? Oppure ha lavorato per un’organizzazione 
più losca come il Clan Boromar o il Casato Tarkanan? Perché 
poi ha scelto di darsi all’avventura? C’è qualche aspetto della sua 
vecchia vita che potrebbe tornare a perseguitarlo?
Bastioni dell’Artificio
Se l’artefice è un artigiano della gilda, con quale gilda ha 
lavorato? Quando a Sharn viene acquistata una bacchetta dei 
dardi incantati, chi l’ha fatta? Di seguito sono descritte alcune 
istituzioni che impiegano o addestrano artefici, fazioni che 
potrebbero essere collegate al background del personaggio o 
svolgere un ruolo in un’avventura.
Il Congresso Arcano & l’Arcanix (Aundair)
Durante l’età d’oro del Galifar, il Congresso Arcano esplorava 
i misteri magici a beneficio di tutti. Oggi serve solo il popolo 
dell’Aundair, ma rimane il più grande istituto di magia e artificio 
dopo il Casato Cannith. Il Congresso Arcano si è concentrato 
soprattutto sullo sforzo bellico, ma ha anche continuato a 
sviluppare oggetti magici comuni e altri strumenti magici per 
migliorare la vita quotidiana del popolo dell’Aundair.
I Daashor (Darguun)
Gli eredi di Dhakaan preservano le loro antiche tradizione di 
artefici, come descritto nei capitoli 4 e 6.
Casato Cannith (Internazionale)
Il Casato Cannith è la più grande fonte di artifici delle Cinque 
Nazioni: attraverso le sue scuole professionali offre formazione 
a innumerevoli artimaghi e artefici, e lavoro nelle sue fabbriche e 
roccheforge. La Gilda dei Fabbricanti produce oggetti sia magici 
che comuni, mentre la Gilda dei Riparatori, un’associazione più 
informale, si concentra sulla manutenzione e sulla riparazione. 
Sebbene i Cannith possano vantare una vasta gamma di 
competenze, i Cannith Ovest, nell’Aundair, eccellono nell’alchimia, 
i Cannith Sud, nel Breland, si distinguono nell’industria generale 
e i Cannith Est sono specializzati nell’artiglieria, oltre a dilettarsi 
di necromanzia.
Il Crogiolo (Thrane)
Questo piccolo ordine di adepti e artefici, sviluppato durante 
l’Ultima Guerra, fabbrica oggetti attingendo al potere della 
Fiamma Argentea.
L’Esercito
Ogni nazione ha fatto uso di artiglieria potenziata e arcana nella 
guerra, insieme alle magie da battaglia. Anche se molte facevano 
affidamento sul Casato Cannith, ogni nazione ha sviluppato 
anche un suo programma di ricerca personale sulle applicazioni 
militari della magia, insieme a un corpo di artimaghi addestrati 
per manovrare l’artiglieria. Gli avventurieri potrebbero scontrarsi 
con qualche ambizioso artefice militare le cui ambizioni superano 
le sue capacità.
Gli Eletti di Onatar (Cinque Nazioni)
Parallelamente ai culti del Viaggiatore, questo ordine segreto di 
maghi e artigiani crede di essere ispirato direttamente dal Sovrano 
Onatar. È possibile incontrare i suoi membri in tutte le altre 
organizzazioni di questa sezione. I Prescelti di Onatar credono 
che l’artificio debba mirare al bene superiore di tutti e cercano di 
guidare le loro organizzazioni verso questa nobile causa.
Il Sogno di Tasker (Casato Sivis)
Questo gruppo di cervelli di prim’ordine si concentra sullo 
sviluppo di forme di comunicazione nuove e maggiormente 
efficaci, sia migliorando gli strumenti esistenti come la pietra 
comunicante, sia sperimentando nuove tecniche.
Culto del Viaggiatore (Cinque Nazioni)
Questi culti sono un oscuro riflesso degli Eletti di Onatar. I 
seguaci del Viaggiatore sono presenti nella maggior parte 
delle organizzazioni di questa sezione, soprattutto nel Casato 
Cannith. I cultisti del Viaggiatore perseguono l’innovazione a 
ogni costo, creando armi o strumenti in grado di sconvolgere gli 
equilibri di potere esistenti o di seminare il caos in altri modi. 
Alcuni osservatori esterni credono che le aeronavi (che hanno 
dato origine a vari contrasti tra gli Orien e i Lyrandar) e i forgiati 
possano essere stati creati da questi cultisti, e molti incolpano il 
Viaggiatore della Tragedia.
I Dodici (Karrnath)
Sebbene il Casato Cannith sia la fonte primaria della produzione 
industriale generale, i Dodici si concentrano sulla cooperazione 
tra tutti i casati portatori del marchio. La rete delle sale blindate 
Kundarak è stata sviluppata presso i Dodici, assieme alla maggior 
parte degli strumenti che attingono alle specialità di più casati.
I Vincolatori Zil (Zilargo)
L’industria dei vincoli elementali di Zilargo è un’attività che 
coinvolge numerosi artimaghi e artefici, specialmente quelli 
che seguono il sentiero dell’influenza planare. Questa non è 
un’organizzazione monolitica; esistono sei grandi famiglie che 
fanno parte dell’associazione. Gli Zil considerano le loro tecniche 
di vincolo un’importante risorsa nazionale ed è improbabile che 
addestrino qualcuno che non sia uno gnomo.

--- PAGE 35 ---
34

--- PAGE 36 ---
35
JÚLIO AZEVEDO
D
ela fece scorrere le dita sui lineamenti 
di marmo della statua, il piccolo busto di un’el-
fa. “È ancora viva? Intrappolata là dentro?”
“Parli come se fosse una punizione”. I linea-
menti del sacerdote erano nascosti dalla sua 
maschera dorata, ma la sua voce era calma e ferma. “Le nostre 
vite sono piene di caos, lottiamo contro le malattie, cerchiamo di 
sostentarci... e per cosa? Quando moriamo, tutto ciò che siamo 
viene consumato da Dolurrh. Lei, invece, è libera: dalla paura, 
dalla fame, dal dolore. Lei è eterna”.
“A che serve l’eternità se sei intrappolata nella pietra?”
“Lei vive in un mondo di sua creazione”, spiegò il sacerdote. 
“Una trance infinita, non troppo diversa dai tuoi sogni, ma è lei a 
plasmarne la forma. Potrebbe camminare nel suo giardino per-
fetto, o leggere il suo libro preferito. Ha accesso a tutti i ricordi 
del tempo che ha trascorso nel suo corpo. Ed è per questo che 
la vita è così importante; è dove accumuliamo la conoscenza e i 
ricordi che useremo per costruire la nostra eternità”.
Dela guardò le centinaia di volti di pietra allineate sugli scaffali. 
Ognuno era il vaso di un’anima elfica, innumerevoli generazioni della 
dinastia Jhaeliana. “Allora, quale di loro voleva parlare con me?”
Eberron: Rinascita dopo l’Ultima Guerra presenta le statistiche 
di quattro razze esclusive del mondo di Eberron: cangianti, 
kalashtar, morfici e forgiati. Questo capitolo approfondisce 
gli aspetti unici di queste razze ed esplora la cultura elfica di 
Aerenal. Il capitolo 4 presenta informazioni anche sui nani delle 
Rocche di Mror, gli antichi goblinoidi Dar, gli gnoll del Droaam e 
gli abitanti del Mare del Tuono.
Cangianti: 
Abbracciare il Cambiamento
“Se i tuoi figli seguiranno la mia via, io li proteggerò. Lascia 
che vaghino per il mondo. Nessuno li riconoscerà. Non avranno 
altro regno che la strada, e nessun nemico li troverà. Forse 
saranno scacciati e temuti, ma non saranno mai distrutti”.
Si dice che queste siano le parole pronunciate dal Viaggiatore, 
la promessa che fece ai primi cangianti a cui conferì la capacità 
di mutare forma. Molti cangianti vivono ancora secondo questi 
principi, come clan erranti che restano nascosti al resto mondo. 
Tuttavia, un numero sempre crescente di cangianti sceglie di 
vivere allo scoperto. Un avventuriero cangiante può usare i suoi 
doni per ingannare i nemici, ma sceglierà di mostrare il suo vero 
volto ai compagni?
Origini dei Cangianti
I cangianti sono diffusi nel Khorvaire e a Sarlona. Possono 
unirsi a molte altre specie umanoidi e il frutto di tali unioni 
sarà un cangiante o un membro dell’altra specie: non esistono 
“mezzi-cangianti”. Quindi, così come un personaggio può essere 
un elfo Brelandiano senza nessun legame con Aerenal, si può 
anche essere un cangiante senza legami con nessuna cultura o 
comunità cangiante. Esistono studenti cangianti che frequentano 
Arcanix e Morgrave, agenti cangianti nella Cittadella del Re e 
negli Occhi Reali dell’Aundair e un numero indefinito di cangianti 
devoti alla nazione che considerano la loro patria. Quindi per 
interpretare un personaggio cangiante un retaggio culturale 
profondo non è necessario. Tuttavia, per chi vuole esplorare il 
legame di un cangiante con le proprie radici, ecco alcune idee.
Viaggiatori
I cangianti nomadi sono spesso indicati come “viaggiatori”, un 
nome che fa riferimento sia al loro stile di vita errante che al 
Viaggiatore dei Sei Oscuri, che, stando alla leggenda, fece loro 
dono della capacità di cambiare forma, e la cui natura caotica si 
rispecchia ancora oggi nella vita di molti viaggiatori.
La più antica tradizione dei viaggiatori è quella dei Figli di Jes. 
Ispirandosi al Viaggiatore, i Figli seguono dei percorsi migratori 
cui apportano costantemente piccole modifiche, onde evitare 
di diventare troppo prevedibili per gli estranei. Molti viaggiano 
in piccoli gruppi: una compagnia di intrattenitori, un convoglio 
mercantile, un carrozzone di viaggiatori esotici. Altri preferiscono 
viaggiare da soli. A prescindere da questo, tutti credono 
nell’importanza del cambiamento, assumendo molte personalità 
durante i loro vagabondaggi. Inventori, bardi, corrieri e sacerdoti 
sono ruoli comuni, ruoli in cui i cangianti possono dimostrare 
un talento notevole. I sacerdoti viaggiatori possono tenere un 
sermone in onore della Schiera al mattino e dirigere un Canto di 
Fiamma la sera. Dato che tengono nascosta la loro vera natura di 
cangiante, i Figli di solito restano ignoti a chi li incontra; usano 
un linguaggio segreto di tatuaggi e cicatrici per identificarsi a 
vicenda, assieme a una serie di alter ego condivisi.
Sono pochi gli abitanti delle Cinque Nazioni in grado di 
comprendere la cultura e i valori dei cangianti viaggiatori. 
Alcuni sono innervositi dal concetto di una cultura nascosta e 
dalla possibilità che uno sconosciuto possa non essere l’umano 
o l’hobgoblin che sembra. Altri presumono che i cangianti, 
essendo dotati della capacità straordinaria di cambiare faccia 
a piacimento, la useranno per fini malevoli, ingannando le 
persone oneste per poi dileguarsi. Le tradizioni dei cangianti 
sono antecedenti al Galifar e alle sue leggi, e in effetti alcuni 
ritengono giusto “ottenere” le proprietà di qualcun altro, purché 
venga lasciato al loro posto un dono di pari valore. Inoltre, alcuni 
viaggiatori affermano che la benedizione del Viaggiatore implica 
il permesso di depredare i “pelle-singola”, un termine che indica 
le razze prive del dono di mutare forma posseduto dai cangianti. 
Tuttavia, per natura i viaggiatori non sono più disonesti delle 
altre persone, che si tratti degli eredi di un marchio del drago o 
di un druido Custode dei Portali. Molti di coloro che rispettano 
le usanze locali sono però ancora oggetto di molta diffidenza, a 
causa delle loro abilità di mutaforma e della loro indole nomade.
Per i personaggi giocanti, il background del cangiante 
viaggiatore presentato nel capitolo 6 consente di aderire a una 
rete segreta di cangianti sparsi in tutta la nazione. Il DM potrebbe 
rappresentare i Figli come una stereotipata accozzaglia di ladri 
e ciarlatani. In alternativa, potrebbero apparire più enigmatici, 
come alleati inaspettati in grado di fare la loro comparsa 
praticamente ovunque.
Cangianti Stanziali
Sotto il dominio di Galifar, molti cangianti scelsero di uscire 
dalle ombre e vivere allo scoperto, e oggi è possibile incontrarli 
in molte delle città principali delle Cinque Nazioni. I cangianti 
inseriti in comunità stabili, come gli Occhi del Drago a Sharn o 
nel distretto di Foglianera, a Wroat, raramente nascondono la 
loro vera natura. Questo consente loro di vendere apertamente i 
propri servigi e di intraprendere carriere che fanno uso dei loro 
talenti esclusivi, come descritto nel riquadro laterale “Carriere 
dei Cangianti”. Tuttavia, molti fanno ancora uso di alter ego 
Capitolo 2: Razze di Eberron

--- PAGE 37 ---
36
Capitolo 2   |   Razze di Eberron
condivisi e un osservatore esterno può restare confuso dal 
rapporto fluido che i cangianti hanno con il concetto di identità. I 
cangianti stanziali non affrontano la stessa quantità di pregiudizi 
dei viaggiatori, ma ci sono ancora molti pelle-singola convinti che 
non ci si possa fidare di nessun cangiante.
Oltre ai quartieri cangianti nelle città delle Cinque Nazioni, 
esistono due culture esclusive dei cangianti. Il principato 
della Marea Grigia dei Principati di Lhazaar è una nazione di 
cangianti dalla forte tradizione mercantile; alcuni affermano 
che la Marea Grigia sia coinvolta in numerosi atti di pirateria 
e che usino i loro doni di mutaforma per addossare la colpa ad 
altri principi. Si vocifera che nel Droaam i cangianti occupino 
una roccaforte nella città di Perduta. Tuttavia, nessun estraneo 
conosce l’ubicazione di Perduta, e si dice che la città stessa 
sia viva e possa liberamente muoversi e cambiare forma. A 
prescindere da queste dicerie, i cangianti di Perduta si sono 
dimostrati dei solidi alleati delle Figlie di Sora Kell, e molti 
prestano servizio nel Daask.
Nel caso di un personaggio giocante, un background 
stanziale gli conferisce un posto che può considerare casa e 
gli consente di vivere apertamente la sua vera natura. Per il 
DM, una comunità di cangianti può fungere da ambientazione 
interessante per un’avventura o un luogo dove trovare facilmente 
dei cangianti da ingaggiare.
Dissimulatori
Sebbene la presenza dei cangianti sia normalmente bene 
accetta nelle città più grandi, molti villaggi e paesi li trattano 
ancora con paura e sospetto. Il personaggio potrebbe essere 
nato in una comunità del genere, forse senza nemmeno avere 
mai conosciuto un altro cangiante. In quanto dissimulatore, 
il cangiante ha creato un’unica identità che considera il suo 
vero volto. Potrebbe trascorrere tutta la vita come un guerriero 
umano o un elfo sacerdote, ricorrendo alle sue capacità di 
mutaforma solo in situazioni estreme.
Se il personaggio è cresciuto come un dissimulatore, come 
vive oggi? Cerca di saperne di più sulle altre culture cangianti 
o nega qualsiasi legame con gli altri membri della sua razza? 
Riconosce la sua natura di cangiante o considera la sua identità 
di dissimulatore il suo vero io? Finge che le sue capacità da 
cangiante provengano da un’altra fonte, affermando che il suo 
normalissimo copricapo è un cappello del camuffamento o 
fingendo di lanciare camuffare se stesso quando muta forma?
Il dissimulatore può essere una scelta interessante per 
un monello, un forestiero o un cangiante che ha vissuto in 
un regime di oppressione e solo ora inizia a comprendere la 
sua vera natura. Nel caso dei PNG, i dissimulatori possono 
aggiungere un elemento di caos: se un nemico ucciso si rivela 
essere un cangiante, vuol dire che il vero nemico ha usato un 
sosia e in realtà è scappato, oppure era un dissimulatore fin 
dall’inizio?
Altri
I cangianti sono una razza diversificata esattamente come le 
altre e presentano numerose culture e sentieri da esplorare. I 
cercatori di realtà sono cangianti stanziali che prediligono la loro 
forma naturale ed evitano gli inganni in una ricerca della verità 
suprema. I trasformisti si sforzano attivamente di vivere più vite 
possibile, per comprendere al massimo le esperienze altrui. Il 
Concilio delle Facce è una società segreta devota al Viaggiatore 
e i suoi membri cercano attivamente di sfidare le tradizioni e di 
seminare il caos. Il personaggio ha dei legami con qualcuno di 
questi movimenti?
Alter Ego
Per un cangiante un’identità non è altro che un abito. All’interno 
di una comunità di cangianti, un alter ego può svolgere lo stesso 
ruolo che un distintivo ufficiale o un’uniforme avrebbero per 
un umano. Il sacerdote locale è Padre Hes. Lo sceriffo è Big 
Dol. La guaritrice è Lela. Chiunque svolga quel lavoro assume 
quell’alter ego. Possono esserci tre sacerdoti diversi, ma chi è 
attualmente in servizio assume l’identità di Hes. In parte, questo 
avviene a livello visivo, ma prevede anche che il cangiante adotti 
la personalità adatta: non deve solo apparire come Padre Hes, 
ma deve anche diventare Padre Hes, per garantire alla gente una 
certa continuità.
Questo è particolarmente importante per i clan nomadi. 
I viaggiatori usano gli alter ego già consolidati come ancore 
nelle comunità potenzialmente ostili. Un mercante fidato, un 
cantastorie acclamato o un mercenario affidabile: qualsiasi 
viaggiatore può utilizzare uno di questi alter ego affermati per 
assicurarsi un caloroso benvenuto. Ovviamente, chi utilizza un 
alter ego consolidato ha il dovere di preservarne la reputazione. 
Chi si fa smascherare come cangiante o rovina la reputazione 
dell’alter ego, distrugge uno strumento prezioso.
Molti cangianti sviluppano un alter ego personale. Un guerriero 
dotato di competenza nel violino potrebbe usare una minacciosa 
forma da mezzorco in combattimento e quella di un elegante 
elfo quando suona il violino. Non è obbligato a usare un alter 
ego (il violinista potrebbe benissimo combattere nella sua 
forma elfica) ma assumere una certa forma può permettergli di 
concentrarsi meglio su quella particolare abilità. Il talento Alter 
Ego Focalizzati nel capitolo 6 rappresenta un utilizzo concreto di 
questa pratica.
Carriere dei Cangianti
Spesso si tende a pensare alle doti dei cangianti come a degli 
strumenti di inganno. Ma in quei luoghi dove i cangianti 
vivono apertamente, tra cui il Droaam e le città principali 
delle Cinque Nazioni, le capacità da mutaforma possono 
avere molti usi pratici. I cangianti hanno da lungo tempo 
il monopolio della compagnia a pagamento, usando i loro 
talenti per soddisfare ogni genere di fantasia. Questo vale 
per la sfera sessuale, ma esistono molti altri accompagnatori 
cangianti specializzati nell’offrire a un cliente l’opportunità di 
mangiare o conversare con una persona cara lontana, o di fare 
pratica in un dibattito impegnativo con un sosia cangiante. 
Molti artisti usano i cangianti come versatili modelli. Spesso 
è facile imbattersi in cangianti che lavorano come estetisti; 
oltre a essere dotato di una profonda comprensione della 
natura mutevole dell’apparenza, un cangiante può utilizzare 
la propria forma come una tavolozza su cui perfezionare 
l’aspetto a cui mira il cliente.
Anche il furto d’identità è una carriera praticabile. Un cliente 
ha bisogno di essere in due posti contemporaneamente? 
Oppure vuole che una celebrità locale appaia alla festa di 
compleanno di suo figlio? Basta assumere un sosia cangiante. 
La Gilda dei Difensori del Casato Deneith ha recentemente 
iniziato ad addestrare e ad autorizzare delle guardie del corpo 
scelte cangianti, in grado di servire come sosia o di farsi passare 
per innocui astanti finché non arriva il momento di agire.
Molti cangianti fanno carriera nel campo dell’intrattenimento. 
Dopotutto, un cangiante con un abito di stoffamutante 
appropriato può interpretare ben cinque ruoli! Tuttavia, il 
Casato Thuranni e il Casato Phiarlan sono stati accusati di 
negare opportunità di lavoro ai cangianti. Nelle troupe Phiarlan 
autorizzate, i cangianti vengono generalmente relegati a ruoli di 
rimpiazzo o di controfigure per le superstar dei casati portatori 
del marchio.

--- PAGE 38 ---
37
DAVID AUDEN NASH
Concetti dei Cangianti
Un giocatore può creare un personaggio di qualsiasi classe e 
background che sia semplicemente di razza cangiante, ma può 
anche creare un personaggio il cui concetto sia strettamente 
legato alla sua identità di cangiante. Il capitolo 6 presenta il 
background del cangiante viaggiatore, tre talenti razziali e una 
sottoclasse del monaco, l’Arma Vivente, dove le capacità di 
mutaforma si mescolano alle discipline marziali. Tuttavia 
è possibile creare una storia altrettanto interessante 
con un personaggio di qualsiasi background o classe, 
limitandosi a modificare gli aspetti di contorno (i dettagli 
estetici o la storia passata di una classe) per adattarli a 
un’idea. Sebbene le idee seguenti non richiedano alcuna 
modifica alle meccaniche di gioco di una classe, è sempre 
raccomandabile discutere di ogni concetto esotico con il 
proprio DM, per assicurarsi che sia adatto alla campagna.
Il Cangiante Fatato
In molti luoghi è possibile passare da Eberron a Thelanis 
e viceversa, e molte storie parlano di bambini rapiti dai 
folletti. Forse da bambino il personaggio si è spinto oltre 
un portale del genere e si è ritrovato nella Corte Fatata. 
Dopo un decennio trascorso a Thelanis, è tornato 
come agente di uno dei potenti signori fatati... come 
un cangiante fatato. 
Questo è un percorso logico per un warlock 
con un Signore Fatato come patrono, e potrebbe 
funzionare anche con un bardo (probabilmente uno 
appartenente al Collegio dell’Incanto). I suoi poteri 
rispecchiano sia i doni del suo patrono che i trucchi 
che ha imparato crescendo a Thelanis. Il signore fatato 
non è solo il suo patrono, ma anche la sua famiglia 
adottiva. Il personaggio è tornato perché ha una 
missione specifica da compiere? O cerca solo 
di riacclimatarsi al mondo e attende che il 
suo destino gli sia rivelato? 
Un cangiante fatato è uno straniero, 
abituato a vivere in un mondo governato da 
una logica fiabesca, ancora inesperto di come 
funzionino le cose nel mondo reale. Il background 
da forestiero è una buona scelta, che rappresenta la sua 
infanzia trascorsa a vagare per le foreste inviolate di Thelanis. 
Il background da eremita è un’altra scelta logica; la sua Scoperta 
potrebbe essere una rivelazione che il suo patrono ha condiviso 
con lui. Un percorso alternativo potrebbe essere quello che ha 
visto il personaggio fare ritorno sul Piano Materiale qualche 
tempo fa: forse si è costruito una reputazione come intrattenitore 
suonando la musica della Selva Fatata, o è diventato un eroe 
popolare usando la sua magia fatata.
L’Impostore
Il personaggio ha scelto il background da nobile. È l’orgoglioso 
rampollo di una nobile famiglia... salvo che in realtà non lo è. È 
un cangiante sosia che un giovane nobile ha assunto affinché 
prendesse il suo posto, è partito e non è più tornato. Quella 
del finto nobile non è una brutta vita, il personaggio prende sul 
serio le sue responsabilità ed è bravo a svolgere i suoi doveri, 
molto più bravo di colui che ha sostituito. Resta il fatto che non 
è quello che sembra. In che modo questo influisce sulla sua 
carriera di avventuriero? Conosceva i suoi compagni avventurieri 
prima di diventare un aristocratico impostore? Ha un alter 
ego completamente diverso che usa durante le avventure o va 
all’avventura sotto le spoglie del nobile?
Sebbene il nobile sia una scelta valida per questa storia, anche 
molti altri background potrebbero funzionare. Il personaggio 
potrebbe essere il sosia di un famoso intrattenitore morto in un 
incidente misterioso; ora viene scritturato A Grande Richiesta, 
ma la sua fama si basa sul volto e sul talento di qualcun altro. 
Oppure potrebbe essere il contatto di una spia, ed essere ora 
costretto a completare la sua missione. Qualsiasi classe potrebbe 
funzionare con questa storia: ciò che conta è che il personaggio 
abbia assunto l’identità di qualcun altro, e che questo comporta 
sia vantaggi che gravi responsabilità.
Il Panteista
Quello del sacerdote errante è un ruolo facile per un cangiante 
viaggiatore; gli basta scegliere una fede che possa garantirgli un 
benvenuto caloroso in paese, fare una predica che gli procuri una 
cena calda, e poi ripartire il mattino dopo. Se il personaggio ha 
Mutazioni Estetiche
Per un personaggio cangiante, la capacità di cambiare forma è un 
riflesso naturale. Non deve utilizzarla necessariamente per un furto 
di identità o un inganno. Il personaggio può cambiare il colore o 
l’acconciatura dei suoi capelli in base ai suoi desideri, cambiare 
il colore degli occhi in base al suo umore e persino disegnare dei 
motivi artistici sulla sua pelle. Quando fa una faccia strana per 
esprimere un’emozione, può farlo con la faccia di chiunque. Vuole 
fare un gesto scortese? Bene, può farlo usando un tipo particolare di 
mano. La capacità di mutaforma offre numerose opportunità creative 
e il personaggio deve usarle senza timori!

--- PAGE 39 ---
38
Capitolo 2   |   Razze di Eberron
scelto questo sentiero, potrebbe essere in possesso di una veste 
in stoffamutante e dei paramenti della Schiera, della Fiamma e 
del Sangue di Vol, tutti pronti all’uso. Ma anche se all’inizio ha 
agito da ciarlatano, poi è successo qualcosa di strano: ha trovato 
la fede. Confida che i Sovrani veglino su di lui; crede che la 
Fiamma Argentea rafforzi i campioni della luce; quando adotta 
una forma elfica, prova persino un impulso di devozione per la 
Corte Imperitura. Quando veste i paramenti di una fede, sente 
di possedere un legame con quella fede. Ha sperimentato visioni 
legate a ogni fede e la magia scorre potente in lui. Per quello che 
lo riguarda, tutte le fedi sono vere; si tratta solo di scegliere la 
fede giusta per il lavoro da sbrigare.
Il modo più semplice per avvicinarsi a questo concetto è 
scegliere un dominio abbastanza generico, come la Vita, e rendere 
le proprie trasformazioni per buona parte estetiche, a integrazione 
della sua interpretazione. Quando il personaggio si aspetta di 
andare in battaglia, sfoggia i paramenti di Dol Dorn. Combatte 
i licantropi? Si rivolge alla Fiamma Argentea. Sta per parlare 
con i morti? È ora di invocare il Sangue di Vol. Abbracciare tutte 
queste fedi fa del personaggio una figura profondamente empatica, 
che accetta tutte le convinzioni come valide e cerca di aiutare le 
persone di fedi diverse a capirsi l’un l’altra. Un’altra possibilità, se al 
DM piace l’idea, è quella di ricevere visioni divine basate sulla fede 
attualmente incarnata. Vestire i paramenti di Onatar non procurerà 
al personaggio i benefici del dominio della Forgia in termini di 
meccaniche di gioco, ma potrebbe fargli avere una visione del 
Sovrano. Anche in questo caso, si tratta solo di un’idea narrativa, 
ed è sempre possibile che le visioni divine del personaggio siano 
solo il frutto di un profondo delirio!
Il Serraglio
In quanto cangiante, il personaggio può assumere la forma di 
qualsiasi umanoide. E se scoprisse che questa è solo una frazione 
di ciò di cui è capace, e che è in grado di assumere anche forme 
animali? In quanto druido del Circolo della Luna, potrebbe 
affermare che i suoi incantesimi e poteri di mutaforma non 
rappresentano un legame con la natura, bensì un’evoluzione delle 
sue capacità naturali. Incantesimi come passo veloce, scurovisione, 
e pelle coriacea potrebbero essere spiegati come evoluzioni della 
sua capacità di mutaforma, mentre charme su persone o blocca 
persone potrebbero rappresentare delle doti psichiche.
Se al giocatore piace l’idea di dotare il suo personaggio di poteri 
druidici senza legarsi a una tradizione druidica, può consultarsi 
con il DM per sostituire il privilegio del linguaggio Druidico. Se 
ha scelto il background da criminale, il DM potrebbe consentirgli 
di sostituirlo con il gergo ladresco; un’altra opzione potrebbe 
essere il gergo della pelle, descritto nel background del cangiante 
viaggiatore. Se nessuna di queste opzioni è adatta, probabilmente 
sarà sufficiente scambiarlo con un altro linguaggio insolito.
Come nel caso dello stregone aberrante, un cangiante serraglio 
è dotato di un potere insolito. Man mano che avanza di livello, 
sblocca altri doni. È incuriosito da questo mistero e da ciò che 
potrebbe diventare? O considera la sua capacità di mutaforma 
semplicemente come un utile strumento?
Lo Stregone Aberrante
Un marchio del drago aberrante conferisce un potere pericoloso. 
E se il personaggio trovasse il modo di usare i suoi poteri naturali 
per trasformare il suo marchio e, così facendo, per cambiare 
i poteri che gli concede? L’origine stregonesca della Magia 
Selvaggia potrebbe indicare che il personaggio non ha ancora il 
controllo completo delle sue abilità e sta ancora imparando cosa 
può fare e come controllarle. L’acquisizione di nuovi incantesimi 
potrebbe riflettere la sua capacità di rimodellare il suo marchio in 
nuove configurazioni.
Una capacità del genere sarebbe senza precedenti: i 
marchi del drago resistono a qualsiasi tentativo di modifica o 
riproduzione. Se il personaggio può alterare la forma del suo 
marchio aberrante, forse un giorno potrebbe replicare i poteri 
di un marchio vero? Questo dono significa che ha un ruolo 
speciale da svolgere nella Profezia Draconica, oppure che i suoi 
poteri potrebbero far parte di un esperimento legato ai daelkyr 
o a un gruppo di draghi rinnegati? Se il personaggio sceglie il 
background da eremita, queste potrebbero essere le fondamenta 
del suo privilegio di Scoperta. Qualunque sia la verità, 
sicuramente il personaggio attirerà l’attenzione sia dei casati 
portatori del marchio che del Casato Tarkanan.
Elfi di Aerenal: 
Il regno dei Senzamorte
Un personaggio che fa parte degli Aereni segue un cammino 
diverso da quello dei popoli del Khorvaire. È nato in un regno 
custodito e guidato da spiriti antichi e potenti. È stato istruito da 
maestri i cui corpi sono morti migliaia di anni fa e sa che anche 
i secoli di vita che ha davanti a sé sono solo l’inizio del viaggio 
della sua anima. Il suo popolo detiene conoscenze arcane che 
vanno ben oltre la portata dell’Aundair; i sacerdoti della Corte 
Imperitura possiedono poteri eguagliati soltanto dalla Custode 
della Fiamma. Un elfo Aereni proviene da una terra delle 
meraviglie, un regno letteralmente guidato dalle forze divine. In 
breve, il suo popolo ha già raggiunto la perfezione. Un elfo Aereni 
non si aspetta di migliorare la sua società; il suo compito è di 
dimostrare il suo valore per meritarsi un posto nell’oltretomba.
Gli elfi Aereni sono noti per essere arroganti e sprezzanti. E 
perché non dovrebbero esserlo? Per loro gli esseri umani sono 
come bambini, con le loro vite brevi e una disperazione che li 
spinge a fare le cose in fretta a prescindere dalla qualità dei loro 
risultati. Perfino gli elfi che si sono stabiliti nel Khorvaire hanno 
abbandonato le tradizioni dei loro antenati e della loro sacra 
terra d’origine. È facile fare il presentuoso... ma chi vorrebbe un 
personaggio del genere come compagno? Un elfo Aereni non 
deve essere necessariamente sgradevole. Un personaggio Aereni 
è un viaggiatore proveniente da un regno misterioso e magico. È 
dotato di un’antica saggezza e di un legame con gli spiriti divini. 
Per di più, la Corte Imperitura è una delle poche forze al mondo 
in grado di intravedere la Profezia Draconica. Il personaggio è 
venuto nel Khorvaire come emissario della Corte Imperitura, 
come diplomatico o forse come agente della profezia? Lavora per 
conto di una famiglia nobiliare, persegue interessi mercantili o 
va in cerca di un artefatto rubato al suo popolo molto tempo fa? 
È un antropologo affascinato dal comportamento dell’umanità? 
È un paladino al servizio della Guardia della Morte, incaricato di 
sterminare i non morti ovunque si trovino? Oppure è un esule, 
scacciato dalla sua terra e costretto a vivere tra i barbari?
Questa sezione fornisce informazioni sulla terra degli elfi, utili 
sia per chi interpreta un personaggio Aereni, sia per chi incontra 
gli elfi come PNG. Il capitolo 6 presenta inoltre un talento e una 
sottorazza per gli elfi Aereni.
Una breve guida ad Aerenal
Aerenal è una nazione isolata che nutre poco interesse per il 
mondo esterno. Non teme nemmeno i conquistatori esterni: il 
potere divino della Corte Imperitura ha respinto gli assalti di 
legioni di draghi. Tuttavia il potere della Corte Imperitura non 
si estende oltre Aerenal, e gli elfi hanno preferito restare nel 
loro rifugio piuttosto che espandersi nel resto del mondo. Dalla 
sicurezza della loro isola, hanno visto ascendere e crollare 
l’Impero di Dhakaan e si aspettano di rimanere in circolazione 
ancora per molto tempo dopo che anche le Cinque Nazioni 
saranno diventate polvere. Di seguito sono descritti alcuni degli 
aspetti più importanti di Aerenal.
MATTHEW RILEY

--- PAGE 40 ---
39
Capitolo 2   |   Razze di Eberron
La Corte Imperitura
Aerenal è governato dai vivi. I Re Fratelli guidano la nazione da 
Shae Cairdal, i sommi sacerdoti e i nobili delle dinastie sono 
elfi mortali. Ma i morti guidano e proteggono i vivi. Quando un 
elfo straordinario muore, viene preservato oltre la morte. Molti 
vengono vincolati agli idoli spirituali, statuette che preservano 
le loro anime e ne impediscono la dissoluzione a Dolurrh. Altri 
vengono invece rianimati come senzamorte, non morti simili alle 
mummie ma sostenuti dall’energia positiva. I soldati senzamorte 
custodiscono le catacombe e i templi, mentre i sapienti e i 
consiglieri senzamorte condividono conoscenze e saggezza con i 
loro discendenti. Nel corso del tempo, i senzamorte possono 
ascendere a uno stato perfino superiore, diventando esseri di 
puro spirito con poche necessità di mantenere un corpo. Questi 
spiriti, noti come consiglieri ascesi, risiedono nella grande città 
di Shae Mordai e quando i loro spiriti si uniscono in una gestalt 
mistica sono in grado di esercitare un potere divino.
Molti estranei presumono che i consiglieri ascesi siano la Corte 
Imperitura ed è vero che sono la fonte del suo potere. La Corte 
Imperitura abbraccia tuttavia tutti i guardiani non morti dell’isola, 
dai soldati agli idoli spirituali. Un elfo non deve aspettarsi di 
diventare un consigliere asceso (si tratta di un processo di 
evoluzione che in genere richiede migliaia di anni) ma può 
aspirare a unirsi alla Corte Imperitura dopo la morte.
Un personaggio Aereni è profondamente consapevole dei suoi 
doveri nei confronti della Corte Imperitura. I senzamorte sono 
sostenuti dall’energia positiva, che può provenire dalle zone di 
manifestazione di Irian come quella di Shae Mordai, ma può 
anche essere generata dall’amore e dalla devozione. A differenza 
di molte religioni di Eberron, la Corte Imperitura non si basa 
sulla fede; nessuno dubita che la Corte esista. Dipende però 
Idoli Spirituali
Lo stato di senzamorte non è l’unico modo per raggiungere 
l’eternità. I morti più onorati di Aerenal vengono custoditi 
all’interno di idoli spirituali, che ne preservano l’anima dalla 
dissoluzione di Dolurrh. Un idolo spirituale è un busto di 
pietra di un elfo defunto che contiene qualche reliquia del loro 
cadavere (frammenti di ossa, una ciocca di capelli). Finché è 
assopito, lo spirito all’interno dell’idolo è inconsapevole del 
mondo esterno o del passare del tempo: è immerso in una 
trance perenne, un’esistenza onirica costituita dai ricordi e dalle 
esperienze personali. Un idolo spirituale può essere risvegliato 
con l’incantesimo parlare con i morti, sebbene alcuni rimangano 
coscienti a tempo indeterminato e sia possibile incontrarli 
mentre prestano servizio come tutori, prevosti e giudici.
Non tutti gli Aereni ambiscono a diventare senzamorte: 
molti considerano quello di idolo spirituale uno stato superiore. I 
senzamorte hanno giurato di proteggere e servire i vivi e devono 
affrontare i continui crucci dell’esistenza fisica; all’interno di un 
idolo spirituale, un elfo può invece sperimentare la pace eterna in 
un sogno di sua creazione. Per molti Aereni, l’obiettivo principale 
della vita è raccogliere i ricordi e le idee che diventeranno i loro 
compagni nella loro trance eterna dopo la morte.
Sebbene esistano più idoli spirituali che senzamorte, non tutti 
i morti vengono preservati in questo modo. Gli idoli spirituali 
sono riservati a coloro che si sono dimostrati degni dell’esistenza 
eterna. I morti comuni vengono imbalsamati e sepolti in 
un vasto complesso di catacombe sotterranee insieme a un 
resoconto della loro vita. Soltanto a coloro che hanno commesso 
crimini veramente atroci (come i saccheggiatori di tombe) viene 
negata la memoria; dopo la morte tali criminali vengono cremati 
e le loro ceneri vengono sparse nelle acque dell’oceano, affinché 
non resti traccia delle loro vite.

--- PAGE 41 ---
40
Capitolo 2   |   Razze di Eberron
anch’essa dalla devozione. Le preghiere e la fede sono l’offerta 
che il personaggio fa in cambio di tutto ciò che la Corte fa per lui 
e il suo popolo: proteggere la nazione dalle invasioni, le epidemie 
e i disastri naturali, guidare i governanti e addestrare i giovani. 
Gli antenati proteggono il personaggio, ma hanno bisogno della 
sua devozione per sopravvivere.
Un Regno Magico
Sia la magia arcana che quella divina si intrecciano nella trama 
della civiltà Aereni più profondamente che nelle Cinque Nazioni. 
Ogni cittadino di Aerenal conosce almeno un trucchetto utile; 
le abilità di un maestro artimago del Khorvaire ad Aerenal 
sarebbero viste come i rudimenti di un apprendista. Nella vita 
quotidiana della nazione elfica si fa uso ricorrente di effetti magici 
che possono arrivare fino al 5° livello.
I cerchi di teletrasporto collegano le grandi città di Aerenal e 
le stazioni di invio consentono di comunicare istantaneamente 
a qualsiasi distanza. Gli edifici vengono eretti utilizzando i 
principi di scolpire pietra. I divinatori comunicano con gli altri 
piani e i guaritori possono spezzare le maledizioni e invertire 
le pietrificazioni. Gli effetti degli incantesimi fino al 7 ° livello 
circolano liberamente nelle mani dei maestri maghi e dei sommi 
sacerdoti e gli artefici Aereni possono creare oggetti magici molto 
rari. Quando il personaggio esplora il Khorvaire e le terre al di là 
di esso, non deve mai dimenticare che ai suoi occhi di Aereni tali 
terre sono popolate da individui primitivi e retrogradi.
La Perfezione nel Passato
A prima vista, gli abitanti di Aerenal appaiono migliori 
praticamente in tutto rispetto alle loro controparti del Khorvaire, 
grazie alla loro eccezionale etica del lavoro e al loro lungo arco 
vitale. Un artigiano Aereni può trascorrere l’equivalente di varie 
vite umane a perfezionare il suo mestiere. E perfino durante 
una trance, un elfo può contemplare il proprio lavoro. Tuttavia, 
Aerenal è in ritardo rispetto al Khorvaire in termini di industria 
e innovazione. Gli Aereni non si sforzano di trovare un modo 
migliore per fare le cose; l’obiettivo di un artigiano elfo è quello 
di eguagliare le abilità dei maestri del passato piuttosto che 
scoprire nuove tecniche. Sfidare il passato sarebbe un insulto per 
quegli antichi maestri che ad Aerenal sono ancora in circolazione 
e continuano a insegnare le loro tecniche. Un artefice Aereni 
può produrre un oggetto magico molto raro che nessuna 
forgia Cannith può eguagliare, ma si tratta di un’opera d’arte 
artigianale che richiede anni per essere prodotta, mentre la forgia 
Cannith sforna una miriade di oggetti comuni e non comuni ed 
è costantemente alla ricerca di metodi innovativi. Forse oggi le 
Cinque Nazioni non sono in grado di eguagliare Aerenal, ma negli 
ultimi mille anni si sono evolute in modo drammatico, mentre 
Aerenal resta fermo. Il personaggio non è mai stato incoraggiato 
a innovare: gli è stato insegnato che i vecchi metodi sono i 
migliori. Lui accetta questa visione?
Dinastie Nobili
Aerenal è a tutti gli effetti un insieme di città-stato, unite 
nella devozione ai Re Fratelli e alla Corte Imperitura. Ogni 
regione del paese (a eccezione del territorio settentrionale dei 
Tairnadal) è governata da una dinastia nobile. I primi coloni di 
Aerenal provenivano da culture e ambienti diversi, e le dinastie 
rappresentano questa diversificazione; anche se sono tutte unite 
dalle comuni usanze di Aerenal, ogni dinastia ha uno stile e 
un corpo di tradizioni personali. Una dinastia è un’alleanza di 
antiche famiglie governate da un casato nobile che dà il nome 
alla dinastia. Quindi, la “dinastia di Mendyrian” si riferisce a più 
famiglie, ma qualcuno che usa quel cognome, come Belaereth 
Mendyrian, è un membro della dinastia nobile. La dinastia 
nobile rappresenta il meglio della regione; non è una dinastia 
ereditaria, bensì una meritocrazia i cui membri vengono scelti 
tra la gente della regione. Allo stesso modo, i Re Fratelli, che 
governano il Regno Unito, sono membri della stessa dinastia 
e sono simbolicamente fratello e sorella, ma non sono parenti 
di sangue. Quindi nella vita gli elfi aspirano a dare il nome alla 
propria dinastia nobile; nella morte, sperano di ascendere alla 
Corte Imperitura.
Quando un giocatore crea un elfo Aereni, dovrà collaborare 
con il suo DM per sviluppare i vari dettagli della sua famiglia 
e della dinastia a cui deve la sua fedeltà. Poiché ogni dinastia 
è un’alleanza di più famiglie, è sempre possibile aggiungere 
i dettagli della propria famiglia all’interno di una dinastia 
già esistente. Alcune delle dinastie nobili sono descritte di 
seguito, ma tale materiale va considerato una semplice fonte di 
ispirazione e non un limite.
Jhaelian. La dinastia di Jhaelian governa la regione nei pressi 
di Taer Kalindal. Questa dinastia coltiva una forte tradizione 
spirituale; i suoi membri sono profondamente devoti alla Corte 
Imperitura e alla contemplazione dei misteri divini. Annovera 
molti monaci, chierici e paladini, oltre a molti membri della 
Guardia della Morte, l’istituzione Aereni dedita alla caccia ai non 
morti Mabarani. I membri di questa dinastia per tradizione fanno 
uso di trasmutazioni estetiche per adottare un aspetto avvizzito, 
non dissimile da quello degli stessi senzamorte, sebbene altri 
Jhaelian Aereni preferiscano indossare delle maschere.
Melideth. La dinastia di Melideth, che governa la regione 
attorno a Pylas Talaear, produce i migliori marinai di Aerenal 
e detiene il comando della marina Aereni. A causa della loro 
tradizione mercantile, i Melideth Aereni hanno meno difficoltà dei 
loro simili a trattare con gli stranieri. I tatuaggi facciali sono una 
pratica comune tra i Melideth.
Mendyrian. La dinastia di Mendyrian governa la regione 
intorno a Shae Cairdal e per la maggior parte della storia di 
Aerenal è stata anche la dinastia da cui provenivano e presso cui 
dimoravano i Re Fratelli. I Mendyrian Aereni coltivano un’antica 
tradizione arcana e molti dei maghi e degli artefici più dotati 
sono Mendyrian. Gli Aereni Mendyrian vanno particolarmente 
orgogliosi del loro aspetto e prediligono gli abiti dalle decorazioni 
più sofisticate, le acconciature elaborate e le maschere di pelle o 
di metallo.
Tolaen. La dinastia di Tolaen, che governa la regione di 
Pylas Zirinth, controlla l’industria del legname di Aerenal, la 
raccolta del legname a scopi commerciali e destinata alle opere 
dei migliori architetti e maestri d’ascia dell’isola. Sebbene 
siano devoti alla Corte Imperitura, i Tolaen Aereni sono più 
interessati al perfezionamento dell’artigianato materiale che alla 
contemplazione dei misteri metafisici. Dai Tolaen provengono 
anche molti dei soldati di Aerenal e di solito questa dinastia 
intrattiene buoni rapporti con i Tairnadal. I Tolaen Aereni 
prediligono gli abiti semplici e funzionali, senza troppi ornamenti. 
Le maschere dei Tolaen sono generalmente realizzate in legno 
e possono essere decorate con elaborate incisioni; I soldati 
Tolaen indossano spesso una mezza maschera che copre la parte 
inferiore del volto.
Valraea. Questa dinastia, pressoché sconosciuta nelle Cinque 
Nazioni, è composta di elfi marini. Gli antenati dei Valraea furono 
creati mediante crescita magica e incaricati di proteggere e 
governare le coste di Aerenal. Anche se rari, i Valraea possono 
essere incontrati in una qualsiasi città portuale di Aerenal, e 
sono rappresentati nella Corte Imperitura. Sebbene i personaggi 
Valraea usino la sottorazza dell’elfo marino anziché la sottorazza 
dell’elfo Aereni presentata nel capitolo 6, culturalmente sono 
considerati elfi Aereni, e tutto il resto del materiale presentato 

--- PAGE 42 ---
41
Capitolo 2   |   Razze di Eberron
in questa sezione è applicabile anche a loro. I Valraea si vestono 
tipicamente di pelle e non provano disagio a circolare nudi nelle 
situazioni informali. Spesso fabbricano e indossano maschere di 
conchiglie e ossa. Ulteriori informazioni sui Valraea Aereni sono 
disponibili nel capitolo 4.
Un tempo era la dinastia di Vol a governare la regione intorno 
a Shae Deseir, ma quella dinastia fu soppressa e tutti i legami con 
le dinastie di sangue che portavano il Marchio della Morte furono 
eliminati migliaia di anni fa. Esistono molte altre dinastie nobili 
tra gli Aereni, e il giocatore è libero di creare la propria in base 
alle esigenze della sua storia.
Nella creazione di un personaggio Aereni, che impatto ha sul 
personaggio il suo retaggio? A quale dinastia è legato e qual è la 
sua famiglia? È una famiglia rispettata? E il personaggio rispetta 
i capi della sua famiglia? Esiste qualche usanza insolita legata 
alla sua dinastia? Il personaggio vuole essere ammesso in tale 
dinastia nobile?
Mentori
Un elfo Aereni non è considerato un adulto finché non ha 
superato il primo secolo di vita. Durante questo periodo si 
sottopone a uno studio approfondito delle tradizioni della sua 
dinastia e della professione che ha scelto. Se il personaggio 
usa la sottorazza dell’elfo Aereni presentata nel capitolo 6, è in 
questo periodo che sviluppa la sua Maestria Aereni e impara il 
suo trucchetto. Un secolo è un periodo di tempo molto lungo, e 
sicuramente il personaggio intreccia delle relazioni strette nel 
corso della sua giovinezza. Durante la creazione del personaggio, 
il giocatore dovrà collaborare con il DM per definire un mentore, 
un PNG che ha svolto un ruolo particolarmente importante nei 
primi anni della vita del personaggio.
La tabella “Mentori Aereni” offre varie idee per lo sviluppo di 
un mentore. Questa figura svolge un ruolo costante nella vita del 
personaggio o gli è stato semplicemente di ispirazione all’inizio? 
Ora il personaggio è al lavoro per conto del suo mentore? Spera 
di risolvere un mistero per lui? O di trovare qualcosa di cui ha 
bisogno? Cerca di riscattare in qualche modo il suo nome o di 
convalidare le sue convinzioni? È il pupillo o lo studente preferito 
del mentore, o è spinto dal fatto di averlo deluso e di essere stato 
escluso dalla sua compagnia? Forse un rivale del personaggio ha 
tradito il suo mentore... o gli ha soffiato il posto al fianco del 
maestro!
Mentori Aereni
d8
Mentore
1
Un antenato morto millenni fa e vincolato a un idolo spirituale.
2
Un anziano parente che presta servizio presso le Lame 
di Cairdal, l’agenzia spionistica di Aerenal. Forse le Lame 
vorrebbero arruolare il personaggio al loro servizio, o forse 
vogliono usarlo come agente indipendente?
3
Un vecchio sacerdote che sicuramente morirà presto; resta da 
vedere se sarà accettato nella Corte Imperitura.
4
Un consigliere senzamorte della dinastia del personaggio 
che ha mostrato un interesse insolito nei suoi confronti. È 
impressionato dai talenti del personaggio o sa qualcosa sul suo 
ruolo nella Profezia Draconica?
5
Un sapientae vivente che ha incoraggiato il personaggio a 
interessarsi ai paesi lontani.
6
Un mago senzamorte, uno dei maghi più potenti dell’isola.
7
Un soldato senzamorte, che protegge Aerenal da migliaia di anni.
8
Un fratello o una sorella maggiore che ha lottato a lungo per 
fare emergere il vero potenziale del personaggio.
Peculiarità Aereni
Al momento di creare un personaggio Aereni, un giocatore può 
prendere in considerazione i punti seguenti.
Volti Nascosti. Gli Aereni spesso alterano le loro fattezze come 
richiedono le tradizioni dei loro antenati o della loro dinastia. I 
Jhaelian Aereni mortificano la loro carne per apparire come dei 
senzamorte anche da vivi. I Melideth Aereni prediligono i tatuaggi 
facciali, spesso a guisa di teschi o di altre immagini grottesche. 
Tutte le dinastie fanno uso di maschere specifiche fatte di 
metallo, legno o pelle, che vengono indossate dai rappresentanti 
delle dinastie nelle occasioni ufficiali. Analogamente, i sacerdoti 
della Corte Imperitura nello svolgimento delle loro mansioni 
indossano la maschera d’oro della Corte. Il personaggio indossa 
una maschera, ha dei tatuaggi o altre alterazioni estetiche?
Tecnica Perfetta. Gli Aereni sono ossessionati dalla 
tradizione, non semplicemente al fine di padroneggiare un’abilità, 
ma al fine di eseguirla nel perfetto stile degli antichi maestri. 
Laddove l’Aundair incoraggia gli aspiranti maghi a sviluppare 
uno stile unico e personale per gli incantamenti e i gesti, un 
mago Aereni può trascorre un decennio a perfezionare la propria 
dizione e poi un altro a padroneggiare i gesti somatici. Un Aereni 
non lancia incantesimi in modo semplicemente funzionale, ma 
anche splendido a vedersi. Quando il giocatore descrive le azioni 
del suo personaggio, può aggiungere qualche dettaglio sulla 
grazia e sull’arte dei suoi movimenti, e inventare i nomi degli elfi 
antichi che hanno sviluppato le tecniche che il personaggio usa 
oggi. Quando il personaggio inizia a usare una nuova capacità 
acquisita subito dopo aver ottenuto un livello, la spiegazione sul 
piano narrativo potrebbe consistere nel fatto che ha praticato 
quell’incantesimo per cinque anni e lo ha appena perfezionato.
Tradizione Contro Innovazione. Gli Aereni si aggrappano al 
passato anziché guardare al futuro. Il personaggio fa altrettanto? 
Si sforza di padroneggiare le tecniche dei suoi antenati e di 
ritrovare qualche artefatto perduto della sua dinastia, oppure 
sfida la tradizione? Forse ha sviluppato qualche innovazione 
che ritiene potrebbe cambiare Aerenal e procurargli un posto 
nella Corte Imperitura, ma ha lasciato Aerenal in modo da 
poterla padroneggiare senza essere ostacolato da coloro che 
indugiano sul passato. O forse non ha ancora sviluppato nessuna 
innovazione, ma è comunque convinto che la sua gente debba 
guardare al futuro ed è andato a esplorare gli altri paesi in cerca 
di ispirazione.
Nomi Aereni
I nomi Aereni tendono a essere composti da più sillabe e 
generalmente contengono il dittongo ae. Con gli stranieri, gli 
Aereni solitamente usano solo il nome proprio e la dinastia 
d’appartenenza; i cognomi vengono tradizionalmente usati nelle 
presentazioni con gli altri elfi. Solo i membri di una dinastia 
nobile usano il nome della propria dinastia come cognome.
Nomi Maschili: Aeren, Belaereth, Carden, Dalaer, Dayne, 
Helaeras, Jhalaer, Jhayne, Maeran, Mazareth, Mayne, Shaeras, 
Taen, Thaendyr, Tolan, Varaendyr, Varonen
Nomi Femminili: Aeren, Ashaelyn, Erandis, Etrigani, Heladaen, 
Jhalira, Laeren, Mazalira, Minaera, Serandis, Syraen, Taelira, 
Tazaera, Thaera, Vadallia, Vaeren
Cognomi: Alaraen, Alorenthi, Daelian, Dyraen, Halaen, 
Jholareth, Jholyr, Maloraen, Mendaen, Mol, Shialaen, Shol, 
Tolarenthi

--- PAGE 43 ---
42
Capitolo 2   |   Razze di Eberron
Nuovo in Città? Se il personaggio è arrivato solo di recente 
nel Khorvaire, potrebbe commettere qualche errore dovuto alle 
sue esperienze in patria. Potrebbe suggerire a un sacerdote 
della Schiera Sovrana di chiedere udienza presso Aureon; 
dopotutto, a Shae Mordai il personaggio poteva fare visita ai suoi 
dei per consultarli sulle questioni più importanti. Se durante 
una conversazione qualcuno fa il nome di una figura storica, il 
personaggio potrebbe suggerire di parlare direttamente con essa; 
sicuramente Galifar o Mishann saranno stati preservati come 
idoli spirituali. Sarebbe una vera sciocchezza lasciare che anime 
così importanti vadano perdute, o no? Come sarebbe a dire che 
non è possibile teletrasportarsi da Sharn a Korth?
A Morte i Vampiri. Un Aereni è abituato a vivere con i morti, 
ma i senzamorte sono sostenuti dall’energia positiva. La Corte 
Imperitura insegna invece che i non morti Mabarani alimentati 
dall’energia negativa, come gli scheletri, gli zombi, i lich e i 
vampiri sono intrinsecamente distruttivi. Oltre al fatto che molti 
di essi si cibano dei vivi per sopravvivere, in genere fungono da 
condotti per Mabar e la loro sola presenza risucchia l’energia 
vitale del mondo dall’ambiente circostante. Forse non è possibile 
dimostrarlo, ma il personaggio crede che sia una minaccia 
ambientale concreta: nessuno ha notato che le piante tendono a 
morire nei luoghi infestati da un gran numero di non morti? Con 
la loro lunghissima prospettiva di vita, gli elfi Aereni tendono a 
prendere queste cose sul serio. Sebbene il personaggio possa 
sopportare la presenza dei non morti negativi se una situazione 
la rende assolutamente necessaria, essi rimangono per lui una 
seria minaccia.
Background degli Aereni
Un elfo Aereni nel Khorvaire è un elfo lontano da casa. È un 
esule, un emissario o un semplice visitatore? Ecco alcuni modi 
in cui il background del personaggio potrebbe influenzare la sua 
nuova vita come avventuriero.
Accolito. In qualità di accolito, il personaggio è un servitore 
riconosciuto della Corte Imperitura. I templi della Corte 
Imperitura sono rari nel Khorvaire, ma è possibile trovarne 
qualcuno nelle città principali. Un accolito Aereni può inoltre 
richiedere l’aiuto limitato degli altri Aereni; non correranno 
pericoli per lui, ma gli mostreranno rispetto e lo sosterranno.
Ciarlatano e Criminale. I crimini sono cosa rara ad Aerenal, 
ma questi background possono rappresentare un legame con 
le organizzazioni criminali del Khorvaire. Potrebbe trattarsi 
di un legame che la famiglia del personaggio ha stipulato per 
portare avanti i suoi affari, oppure potrebbe essere collegato alla 
storia personale del personaggio, specialmente se questo è stato 
esiliato da Aerenal. In alternativa il personaggio potrebbe essere 
un agente delle Lame di Cairdal e fungere da spia per loro, nel 
qual caso potrebbe usare i suoi contatti criminali come fonte di 
informazioni.
Eremita e Sapiente. Sono entrambe scelte molto appropriate 
per un Aereni. Uno studioso Aereni potrebbe dimostrarsi un 
ottimo sapiente. Come eremita, potrebbe avere ricevuto una 
visione dalla Corte Imperitura o avere intravisto un frammento 
della Profezia Draconica che lo ha condotto nelle terre lontane.
Eroe Popolare. Essere considerato un eroe popolare ad 
Aerenal non risulterà molto utile al personaggio nel corso 
delle sue avventure nel Khorvaire. La domanda è: cosa ha fatto 
da quando è arrivato nel Khorvaire per guadagnarsi questa 
reputazione... e soprattutto, perché? Cosa può spingerlo a 
combattere per la gente comune di una terra lontana? È legato 
al motivo per cui ha lasciato Aerenal? Agisce per puro spirito 
altruistico o si è costruito con cura un’identità di eroe popolare 
come parte di un grande progetto che potrebbe richiedere un 
secolo per dare i suoi frutti?
Intrattenitore. Per un Aereni intrattenitore, il privilegio A 
Grande Richiesta potrebbe rappresentare la sua reputazione ad 
Aerenal, nel Khorvaire o in entrambi i luoghi. Le sue esibizioni 
si ispirano alle tradizioni dei suoi antenati oppure propongono 
qualcosa di nuovo? Il personaggio è disposto a lavorare con il 
Casato Phiarlan o il Casato Thuranni (che vorranno mettere sotto 
licenza qualsiasi esibizione popolare) oppure disprezza i casati 
portatori del marchio che hanno abbandonato Aerenal e si rifiuta 
di lavorare con loro?
Marinaio. La dinastia di Melideth fornisce ad Aerenal i 
suoi marinai. Sebbene la nazione elfica sia poco interessata 
all’esplorazione e sia rimasta neutrale nell’Ultima Guerra, i 
mercanti Melideth sono presenti in tutti i mari.
Nobile. Il personaggio è membro di una dinastia nobile, e in 
quanto tale non ha ricevuto la sua posizione per diritto di nascita, 
ma vi è stato elevato. Cosa ha fatto per ottenere tale onore? 
È considerato uno dei membri più promettenti della dinastia, 
ma è anche tenuto a curare gli interessi della sua dinastia e 
del suo popolo; accetta questo dovere? Anche se non fa parte 
dell’aristocrazia delle Cinque Nazioni, la maggior parte delle 
nazioni del Khorvaire mostra grande rispetto per i nobili Aereni, e 
la sua Posizione Privilegiata dovrebbe comunque aprirgli le porte 
dell’alta società.
Soldato. Il personaggio potrebbe avere prestato servizio 
nelle forze armate della sua dinastia, oppure potrebbe essere 
un membro della Guardia della Morte, la forza militare speciale 
incaricata di eliminare i non morti negativi (un background logico 
per un chierico o un paladino). Il suo grado sarà probabilmente 
riconosciuto da qualsiasi fedele cittadino di Aerenal. Sebbene il 
personaggio non possa esercitare la sua autorità nelle Cinque 
Nazioni, gli ufficiali potrebbero quanto meno mostrargli rispetto 
come commilitone. D’altra parte, in quanto elfo, può vantare una 
longevità notevole; forse ha lasciato Aerenal uno o due anni fa e 
ha prestato servizio presso una delle Cinque Nazioni. In questo 
caso, perché si è lasciato coinvolgere nella guerra? E cosa pensa 
la sua famiglia delle sue azioni?
I background di viaggiatore, straniero ed ereditiere descritti 
nella Guida dell’Avventuriero alla Costa della Spada sono una 
buona scelta per un elfo Aereni. Il background di infestato 
descritto in La Maledizione di Strahd potrebbe rappresentare 
qualcosa che il personaggio ha visto nelle zone di manifestazione 
di Mabar presenti nella sua patria, oppure potrebbe essere 
letteralmente infestato da un antenato.
A Proposito dei Tairnadal?
Gli Aereni sono la cultura dominante di Aerenal. I Tairnadal sono 
una cultura separata che giunse ad Aerenal durante l’esodo, 
occupandone le steppe settentrionali. Anziché preservare i loro 
antenati come senzamorte o idoli spirituali, i Tairnadal credono 
che questi vadano preservati emulandone le gesta eroiche.
I Tairnadal vantano un’alleanza di vecchia data con gli Aereni e 
quando l’isola è minacciata combattono al fianco dei loro cugini. È 
possibile che qualche elfo migri da una cultura all’altra; la dinastia 
di Tolaen è nota per avere stretti legami con i Tairnadal. Tuttavia, 
le due culture restano separate; i Tairnadal non venerano la Corte 
Imperitura e i loro guerrieri non diventano senzamorte.

--- PAGE 44 ---
43
Capitolo 2   |   Razze di Eberron
KRISTÓF KÖTELES
Kalashtar: Tra Due Mondi
Un kalashtar nasce dotato di un legame con un essere 
ultraterreno. È soggetto a ricordi di una vita che non ha mai 
vissuto, a visioni di una lotta contro gli immondi e di uno scontro 
senza fine contro le forze dell’oscurità. Quando dorme, non 
sogna come tutti gli altri, ma spesso si sveglia rinvigorito nella 
sua determinazione, o fornito di nuove idee. Vede il dolore e la 
sofferenza che affliggono il mondo e sa che esiste il sentiero della 
luce... ma che esistono anche molti mostri nell’oscurità, nemici 
senza volto che gli davano la caccia da prima che nascesse.
Il personaggio abbraccerà lo spirito che alberga in lui e farà 
propria la sua lotta? Opporrà resistenza all’oscurità, anche se così 
facendo attirerà su di sé i molti occhi dei Sognatori Oscuri? O 
ignorerà quella voce interiore e tenterà di vivere la sua vita?
Origini dei Kalashtar
I quori sono gli spiriti dell’incubo. Ma così come un angelo può cadere, 
un demone può ascendere. Secoli fa, alcuni quori si ribellarono a 
il-Lashtavar, la forza malevola che domina Dal Quor. I Sognatori 
Oscuri diedero loro la caccia attraverso le terre dei sogni, nel tentativo 
di consumarli e farli propri. In preda alla disperazione, quegli spiriti 
ribelli si proiettarono su Eberron, trovando un rifugio nelle menti e nei 
corpi di un gruppo di monaci Adaran. Sessantasette spiriti riuscirono 
a fuggire, e così nacquero i primi kalashtar.
Un personaggio kalashtar discende da uno di questi monaci. 
Un quori è legato alla sua discendenza. Esiste nelle menti e nei 
sogni di tutti i fratelli e le sorelle del personaggio. Finché almeno 
un discendente vive, il quori persiste. Se tutti dovessero morire, 
quello spirito andrà perduto... e così, i Sognatori Oscuri sono 
sempre felici di uccidere un kalashtar. 
I kalashtar nacquero secoli fa e da allora si sono diffusi fuori 
da Adar. Qual è il background del personaggio? Cosa lo ha spinto 
sulla strada dell’avventura? Cerca alleati contro i Sognatori 
Oscuri o è impegnato in una missione tutta sua?
Adaran
I kalashtar sono nati a Sarlona, nella lontana terra di Adar. Oggi, 
l’Impero di Riedra domina Sarlona e le forze imperiali cingono 
costantemente d’assedio Adar. I monaci e i sacerdoti di Adar 
credono che la guerra contro gli Ispirati e il-Lashtavar non sarà 
vinta con le armi; saranno invece la preghiera e la meditazione 
guidata a far pendere l’equilibrio a favore della luce anziché 
dell’oscurità.
I kalashtar Adaran raramente agiscono senza una buona 
ragione. Se il personaggio proviene da Adar, cosa lo ha spinto 
a lasciare il suo monastero e a sfidare i Riedran assedianti? 
Gli anziani gli hanno affidato una missione specifica, o il suo 
spirito quori lo ha condotto verso terre lontane? Il background 
da eremita è un buon modo per rappresentare un mistico di una 
terra lontana in possesso di rivelazioni pericolose.
Tra tutte le origini menzionate in questa sezione, questa è quella 
che probabilmente offre il legame più forte tra il personaggio e il suo 
spirito quori. I kalashtar Adaran sono figure ascetiche, disciplinate 
e concentrate sul Sentiero della Luce. Sono stati istruiti a ispirare 
coloro che vivono nella paura e a illuminare chi vive smarrito 
nell’oscurità; il personaggio riesce a conciliare questa vocazione 
con la sua vita avventurosa? È giunto nel Khorvaire di recente dopo 
avere vissuto per tutta la vita in un monastero e non è abituato al 
crimine e all’avidità. Il caos di una città come Sharn lo disorienta?
Khorvairiano
Esistono comunità kalashtar in varie grandi città delle Cinque 
Nazioni, tra cui il distretto di Belvedere a Sharn e Bianchemura a 
Fairhaven. I Kalashtar preferiscono restare vicini gli uni agli altri, 
sia per praticare le loro usanze comuni, sia per presentare un 
fronte unito contro qualsiasi minaccia inviata dai Sognatori Oscuri. 
Se il personaggio è cresciuto in una comunità di questo tipo, 
conosce il Sentiero della Luce e altre usanze kalashtar. Tuttavia non 
è assediato da nessun esercito Riedran; sa che i Sognatori Oscuri 
sono una minaccia, ma si tratta solo di fantasmi celati nell’ombra.

--- PAGE 45 ---
44
Capitolo 2   |   Razze di Eberron
Molti kalashtar cercano semplicemente di diffondere la 
luce tramite le loro azioni quotidiane, mostrando gentilezza e 
compassione o mediando le dispute. Tuttavia, alcuni kalashtar del 
Khorvaire hanno intrapreso un tetro sentiero nella battaglia contro 
l’oscurità. I Guardiani delle Ombre non credono che la gentilezza 
e la preghiera bastino per combattere il male. I membri di questo 
ordine cercano le fonti della corruzione per eliminarle senza pietà. 
Sebbene i Guardiani delle Ombre concentrino l’attenzione sugli 
agenti dei Sognatori Oscuri, possono dare la caccia a qualsiasi 
forza del male, soprannaturale o mondana.
In quanto kalashtar del Khorvaire, il personaggio potrebbe 
seguire un approccio compassionevole a qualsiasi background; 
che sia un accolito del Sentiero della Luce, un saggio sapiente 
o un vivace intrattenitore, il personaggio farà sempre del 
suo meglio per aiutare gli innocenti e risollevare gli spiriti. I 
background da criminale e ciarlatano sarebbero scelte insolite, 
mentre quello da spia potrebbe rappresentare l’operato di un 
Guardiano delle Ombre. Anche se il personaggio non è isolato 
dal mondo quanto un kalashtar di Adar, è comunque guidato da 
istinti alieni, e il suo comportamento appare ultraterreno.
Orfano
I kalashtar possono riprodursi con gli umani e i mezzelfi e i 
loro figli hanno un’uguale probabilità di essere kalashtar puri 
o di appartenere alla razza dell’altro genitore. I Kalashtar sono 
piuttosto rari; anche nelle città come Sharn, dove è presente 
una comunità kalashtar, molti presumono che i kalashtar siano 
solo degli esseri umani dagli occhi strani... o forse una specie di 
mezzelfi? O magari una nuova moda…
Di conseguenza, esistono dei kalashtar nel Khorvaire che sono 
cresciuti senza la guida di un genitore kalashtar. Gli orfani possono 
essere del tutto inconsapevoli del loro retaggio e della natura del loro 
spirito quori. Quest’ultimo cerca di comunicare attraverso visioni 
oniriche e impulsi istintivi, ma in mancanza di un contesto, gli orfani 
raramente comprendono il loro legame con il quori. Nondimeno, il 
quori è parte integrante di questi kalashtar e li sprona verso la luce, e 
di fatto è questo il percorso seguito dalla maggior parte degli orfani. 
Un kalashtar orfano che sceglie un cammino più oscuro combatte 
contro gli impulsi che gli impartisce il suo spirito. È probabile 
che un tale kalashtar sia profondamente combattuto e che possa 
manifestare questa indecisione con improvvisi episodi di confusione, 
attacchi di rabbia, depressione o atti inconsulti.
Un kalashtar orfano può seguire qualsiasi sentiero. Che sia 
altruista, nefasto o una via di mezzo tra i due, il giocatore dovrebbe 
accordarsi con il DM per decidere come interpretare l’influenza 
del legame con il suo quori. Ha seguito le sue indicazioni pur non 
conoscendone la vera natura? Lo interpreta come una maledizione 
o un fantasma, che stravolge i suoi pensieri e lo mette in conflitto 
con se stesso? Ha trovato la forza interiore per sopprimerlo 
completamente? In ultima analisi, desidera venire a patti con la sua 
natura di kalashtar o gli piace essere diverso dagli altri e preferisce 
lasciare le cose come stanno?
Il Legame con il Quori
Un personaggio kalashtar appartiene a un lignaggio spirituale 
che tradizionalmente è rappresentato dal suffisso del suo nome. 
Per esempio, Lanhareth e Minhareth sono entrambi kalashtar 
del lignaggio di Hareth. Il suo lignaggio è stabilito prima della 
nascita ed è legato a uno dei suoi genitori. Se il personaggio è 
nato dai kalashtar Vaktri e Hareth, eredita solo uno dei legami, 
spesso quello del genitore del suo stesso sesso. Non potendo 
ereditare entrambi i legami, non sarà metà Hareth e metà Vaktri. 
Il suo lignaggio influenza il suo aspetto e la personalità, il colore 
degli occhi, il colore dei capelli e molti altri tratti. Quando il 
personaggio incontra un altro kalashtar del suo stesso lignaggio, 
nota i tratti comuni, ma percepisce anche un legame più 
profondo; in qualche modo, lui e l’altro sono una persona sola.
Il legame con il quori affonda le sue radici in profondità. Un 
quori non fluttua sopra la spalla del personaggio, né gli sussurra 
all’orecchio. Esiste invece nel subconscio collettivo di tutti i kalashtar 
del suo lignaggio: li modella e li guida tutti assieme. Il personaggio 
lo percepisce come una presenza istintiva, ricorda cose che non hai 
mai fatto, è soggetto alle visioni di una guerra nel regno dei sogni. 
Quando dorme, non sogna, ma il legame con il quori diventa più 
forte. Il quori potrebbe persino inviargli delle visioni per guidarlo. 
Con il tempo e un addestramento appropriato, il personaggio può 
rafforzare questo legame e imparare a percepire più chiaramente 
la voce psichica del quori; il talento Legame con il Quori presentato 
nel capitolo 6 è un modo per rispecchiare questo legame più forte. In 
definitiva, spetta al giocatore scegliere come interpretare il legame 
del suo personaggio. Sebbene un quori non sia una presenza attiva 
che partecipa a una conversazione, alcuni kalashtar gli parlano 
come se così fosse: parlare con il quori è un modo per elaborare 
meglio i propri pensieri. Altri traggono conforto dalla sua presenza 
inconscia, rassicurati dal fatto che sia sempre con loro. Altri ancora, 
in particolare gli orfani, si rifiutano di ammetterne l’esistenza, 
determinati a considerare la loro mente come esclusivamente loro.
Al momento di creare un personaggio kalashtar, il giocatore 
dovrebbe definire il tipo di quori a cui il personaggio è vincolato. 
Può svilupparlo semplicemente attraverso l’interpretazione, 
ma può anche definirlo tramite la scelta della sua classe, delle 
capacità o degli incantesimi. Ogni quori è legato a un’emozione 
particolare. I quori immondi si nutrono di queste emozioni e le 
usano per manipolare i mortali. Nel caso del personaggio, forse 
egli sa come indurre quell’emozione negli altri, o egli stesso 
prova quell’emozione in modo profondo e potente. In alternativa, 
potrebbe avere imparato a sopprimere quell’emozione, facendo 
di questa scelta la fonte della sua forza. La scelta fatta, qualunque 
essa sia, si rifletterà in tutto il suo lignaggio. Se il giocatore decide 
che Vaktri è un du’ulora quori e che attinge alla sua furia impetuosa 
per generare la sua ira barbarica, anche gli altri kalashtar Vaktri 
che incontra potrebbero essere barbari o combattenti furiosi.
Di seguito sono descritti i tre quori presentati in Eberron: 
Rinascita dopo l’Ultima Guerra, insieme a un quarto quori 
comune, il du’ulora, le cui statistiche sono presentate nel capitolo 
8. Se il giocatore vuole sviluppare un kalashtar appartenente a un 
altro lignaggio quori, può discuterne con il DM.
Du’ulora
Gli immondi du’ulora sono spiriti di collera e aggressività. A Dal 
Quor creano sogni che fomentano faide e rancori, spronando 
i mortali alla violenza e alla vendetta. Lo spirito du’ulora del 
personaggio si è ribellato all’oscurità, ma la furia resta comunque 
il suo dominio e la rabbia gli appartiene per diritto di nascita. In 
che modo il personaggio esprime tutto questo? Un bardo potrebbe 
specializzarsi nel provocare i nemici, ritorcendogli contro la loro 
stessa rabbia e spingendoli ad agire in modo avventato. Nel caso 
di un barbaro, lo spirito potrebbe essere la fonte della sua ira. 
Un paladino potrebbe incanalare la furia del suo spirito quando 
punisce i suoi nemici. Potrebbe rimanere calmo e sereno per la 
maggior parte del tempo, per poi cedere a improvvisi e possenti 
accessi di furia quando attinge al suo legame.
Quello che è importante ricordare, è che, pur essendo uno 
spirito di collera, il du’ulora ha scelto il sentiero della luce. Il 
personaggio può provare piacere nello scatenare la sua rabbia 
contro i nemici, ma lo spirito lo spinge comunque a combattere per 
una nobile causa. La furia è solo uno strumento e il personaggio 
non dovrebbe mai lasciarsi trascinare nell’oscurità dalla collera.
Hashalaq
Gli hashalaq sono spiriti seduttori e ingannevoli, che si alimentano 
di dubbi e desideri. Sono le spie e i maestri del sapere dei quori. 
I kalashtar hashalaq sono ottimi bardi; il Collegio della Sapienza 
può rappresentare sia l’amore per la conoscenza del personaggio, 
sia la sua capacità di confondere i nemici. Gli hashalaq sono 

--- PAGE 46 ---
45
Capitolo 2   |   Razze di Eberron
ottimi warlock: il loro spirito gli concede la supplica Influenza 
Seducente e li rende capaci di affascinare i loro nemici. Nel caso 
di un personaggio kalashtar hashalaq, il giocatore dovrà chiedersi 
se il suo personaggio è specializzato nell’inganno o se ha scelto 
di essere onesto e concentrarsi sulla sua capacità di ispirare 
emozioni positive. Preferisce le astuzie dell’Inganno o l’empatia 
della Persuasione? I chierici hashalaq seguono solitamente 
quest’ultimo sentiero, usando la loro conoscenza per guidare gli 
alleati e vanificare gli inganni per cui i loro simili sono così portati.
Kalaraq
I kalaraq sono gli spiriti dell’orgoglio e dell’ambizione. Sono i 
leader nati dei quori e dominano tramite puro carisma e forza 
di volontà. In quanto kalashtar kalaraq, il personaggio nutre 
sicuramente grandi ambizioni. Eccelle nell’ispirare gli altri 
a seguirlo e non esita a gettarsi in imprese coraggiose. Può 
guidare in prima linea come paladino, rafforzare i suoi alleati 
come chierico o piegare i nemici alla sua volontà come bardo 
del Collegio dell’Incanto. I kalaraq sono anche conosciuti come 
signori degli occhi, in grado di consumare e vincolare le anime 
deboli; il personaggio potrebbe essere un warlock o un mago 
specializzato nell’evocazione e nel vincolo degli spiriti.
I kalaraq sono i più rari e potenti dei quori. Il kalaraq Taratai 
era colui che guidava i ribelli e il suo è l’unico lignaggio spirituale 
che è stato completamente distrutto dai Sognatori Oscuri; il 
destino di Taratai resta ignoto. Rimangono pochissimi lignaggi 
kalaraq, e se il personaggio è un kalashtar kalaraq, gli altri 
potrebbero guardare a lui come una guida e un capo indomito.
Tsucora
Gli tsucora si nutrono di terrore e diffondono gli incubi più 
classici. In quanto kalashtar tsucora, il personaggio vanta una 
profonda comprensione della paura. Questa è una base eccellente 
per un bardo del Collegio dei Sussurri o un monaco Arma Vivente 
(descritto nel capitolo 6), capaci di seminare la paura con una 
parola o un tocco. Analogamente, potrebbe essere un warlock 
del Grande Antico e tormentare i suoi nemici terrorizzandoli 
con i suoi sussurri dissonanti. In alternativa, potrebbe scegliere 
di essere un chierico che ispira e potenzia i suoi alleati 
contro la paura, e usa le sue conoscenze per rafforzare la loro 
determinazione. I kalashtar tsucora spesso possono apparire 
freddi e intimidatori, ma nonostante la loro conoscenza degli 
incubi, continuano a guardare verso la luce.
Poteri Psichici
I Kalashtar sono noti per i loro doni psichici, ma al di là del 
loro Legame Mentale, come si manifestano questi doni in un 
personaggio kalashtar? Come funzionano i loro poteri mentali nella 
quinta edizione? Il Capitolo 6 presenta un chierico del Dominio 
della Mente e due talenti razziali per i kalashtar. Inoltre, i personaggi 
sono dotati di un forte senso della disciplina mentale: un kalashtar 
monaco potrebbe considerare il ki come una rappresentazione 
delle sue capacità psioniche (la tradizione monastica delle Armi 
Viventi descritta nel capitolo 6 si basa su questo). Tuttavia, è anche 
possibile cambiare le descrizioni di una classe senza cambiarne le 
meccaniche. Di seguito sono offerti alcuni spunti.
Bardi
Molti kalashtar cercano di combattere il male tramite 
l’ispirazione, e il bardo può essere un’ottima base per tale scopo. 
Sebbene l’Ispirazione Bardica sia descritta come “lirismo delle 
parole o della musica”, il giocatore può descrivere le sue azioni 
come se fossero collegate ai suoi doni psichici; invece di una 
canzone mistica, potrebbe descrivere la sua ispirazione come una 
parola pronunciata e potenziata da un’ondata di energia psichica. 
Quando usa le Parole di Terrore del Collegio dei Sussurri o le 
Parole Taglienti del Collegio della Sapienza, questi privilegi 
possono facilmente rappresentare i poteri di manipolazione 
psichica del kalashtar. Analogamente, i suoi incantesimi sono 
considerati magici a livello di meccaniche di gioco: sono soggetti 
ai controincantesimi, non funzionano in un campo anti-magia 
e così via. Tuttavia, il giocatore può facilmente descrivere beffa 
crudele o corona di follia come attacchi psichici, o presentare 
cura ferite come un effetto psicometabolico, usando la sua mente 
per richiudere le ferite di un altro. In termini di meccaniche 
di gioco non ottiene alcun vantaggio: nel caso di Ispirazione 
Bardica, il suo bersaglio deve comunque essere in grado di 
sentirlo (anche se il kalashtar usa un potere psichico) ma nulla 
impedisce al giocatore di presentare il suo bardo come una figura 
dotata di poteri psichici, anziché una che intona canzoni magiche.
Chierici e Paladini
La maggior parte dei kalashtar è devota al Sentiero della Luce e, 
sebbene i suoi fedeli non venerino nessuna divinità, la fede stessa 
può essere una fonte di magia divina. I sacerdoti del Sentiero 
della Luce affermano che i fedeli sono ispirati da il-Yannah, la 
grande luce che un giorno sorgerà per prendere il posto dei 
Sognatori Oscuri, ma che i loro poteri hanno un’origine interiore. 
Di conseguenza, sia il chierico che il paladino sono percorsi logici 
per un kalashtar, e un giocatore può descrivere i suoi incantesimi 
in chiave psichica come illustrato sopra, nel caso del bardo. 
Quando il kalashtar lancia comando, non impone alla sua vittima 
di inchinarsi a il-Yannah; è invece il-Yannah a rafforzare la mente 
del kalashtar e a consentirgli di imporre la sua volontà al bersaglio. 
Altri effetti come benedizione potrebbero rappresentare la sua 
costante guida psichica, mentre cura ferite e altri incantesimi 
simili potrebbero essere psicometabolici. La fede aiuta il kalashtar 
a concentrarsi, ma è la sua mente a generare il potere. Se al 
giocatore piace l’idea e desidera spingersi oltre, il dominio della 
Mente presentato nel capitolo 6 gli consente di sostituire i danni 
Creare una Discendenza
Dopo avere scelto uno spirito quori, il giocatore deve definire 
il lignaggio del personaggio, riflettendo sui tratti che potrebbe 
condividere con gli altri kalashtar legati al lignaggio di quello 
stesso quori. Ecco due esempi.
Lurashtai ha iniziato la sua esistenza come quori tsucora. 
Ha intessuto sogni di orrore gotico, facendo leva sulla paura 
della morte e dei non morti provata dalle sue vittime. Cresciuti 
alimentandosi di questi ricordi morbosi, i kalashtar del suo 
lignaggio conoscono bene le tragedie, non hanno paura 
della morte e vedono la bellezza in cose che gli altri trovano 
inquietanti o terrificanti. In quanto spirito di luce, Lurashtai 
ha sviluppato un interesse particolare nei non morti; teme 
che rimanendo intrappolati al di fuori del ciclo della vita e del 
sogno, i non morti indeboliscano l’anima collettiva dell’epoca. 
Di conseguenza, i kalashtar della sua stirpe vengono spesso 
spinti a dare la caccia ai non morti per donare la pace ai loro 
spiriti. I kalashtar Lurashtai di solito hanno la carnagione 
chiara, i lineamenti spigolosi e i capelli setosi e scuri; 
generalmente prediligono gli abiti di colore rosso.
Aveth, un quori hashalaq, brandiva le duplici armi della 
manipolazione e dell’intuizione anche prima del suo esodo 
da Dal Quor. È molto interessato al potenziale che conduce 
i mortali a scegliere un sentiero più nobile, proprio come lui 
e la sua specie sono fuggiti dall’Oscurità in cerca della Luce. 
I kalashtar del lignaggio di Aveth preferiscono seguire la loro 
intuizione piuttosto che assecondare le prudenti pianificazioni 
altrui. Hanno una grande fiducia nella loro capacità di portare 
i potenziali nemici dalla loro parte e trasformarli in amici, cosa 
che può produrre alleati inaspettati... o portare un kalashtar 
troppo ottimista a una morte prematura. I kalashtar Aveth di 
solito hanno la pelle scura, i capelli neri, prediligono il blu e 
l’acquamarina e detestano in modo particolare le arachidi.

--- PAGE 47 ---
46
Capitolo 2   |   Razze di Eberron
radiosi con i danni psichici; questo gli permetterà di descrivere 
la sua fiamma sacra come una deflagrazione di energia psionica, 
anziché come un’esplosione di fuoco sacro.
Lo stesso concetto può essere applicato a uno stregone 
dell’Anima Divina. Non usa i paramenti di un sacerdote, ma le sue 
visioni di il-Yannah gli permettono di concentrarsi mentalmente 
per alterare la realtà. Può selezionare degli incantesimi che 
possano sembrare poteri psichici e quando lancia mano magica 
può descriverlo come un esercizio della telecinesi.
Warlock
Nel caso di un warlock, il giocatore può semplicemente 
descrivere i suoi incantesimi come se fossero frutto di un potere 
psichico anziché di suppliche arcane. Il suo patrono è il suo 
spirito quori. In quanto warlock, il kalashtar potrebbe avere un 
legame particolarmente forte con quello spirito e ricevere visioni 
più chiare della maggior parte dei kalashtar del suo lignaggio; 
tradizionalmente, i kalashtar con un legame così forte sono 
chiamati atavisti. Il Grande Antico è la scelta più adatta, dato che 
molti dei suoi incantesimi riguardano la manipolazione mentale: 
il giocatore può descrivere tentacoli neri di Evard come proiezioni 
ectoplasmatiche o armatura di Agathys come un connubio di 
forza telecinetica e criocinesi. Il privilegio Mente Risvegliata 
diventa presto obsoleto a causa del Legame Mentale; un DM 
potrebbe decidere di combinare le due cose, aumentando di 9 
metri la gittata del privilegio di Legame Mentale di un kalashtar 
warlock. Il patrono Celestiale è un’altra scelta logica, collegata 
al quori del personaggio come spirito di luce. Una Lama del 
Sortilegio o un qualsiasi warlock che usi il Patto della Lama può 
descrivere la sua arma come forgiata dagli incubi.
Se un giocatore vuole accentuare ulteriormente la natura 
psionica del suo warlock, il DM potrebbe permettergli di 
cambiare il tipo di danno di alcuni dei suoi incantesimi; forse 
deflagrazione occulta potrebbe infliggere danni psichici? 
In alternativa, ferme restando le regole standard, potrebbe 
interpretarla come un’esplosione di forza telecinetica.
Morfici: Selvaggi e Diffidenti
Un avventuriero morfico cammina in equilibrio tra la natura 
selvaggia e il mondo civilizzato. È guidato dai suoi istinti 
primordiali, dai sussurri del Lupo o del Topo. Quando cede a 
quelle voci, si trasforma. Considera la sua forma mutata il suo 
vero io, che esulta in questi momenti di estasi primordiale? 
Oppure odia mutare, temendo di finire per cedere definitivamente 
alla bestia interiore? Al momento di creare un morfico, il 
giocatore dovrebbe interrogarsi sulle sue radici e sullo spirito 
che lo guida. Cosa lo ha spinto ad andare in cerca di avventura? 
Accetta il gruppo come il suo branco, o considera i suoi compagni 
solo il mezzo per raggiungere un fine?
Origini dei Morfici
I morfici sono relativamente rari nelle Cinque Nazioni; nel 
Breland i morfici sono perfino meno numerosi dei cangianti. 
La maggior parte dei morfici del Khorvaire dimora nel Bosco 
Torreggiante, la vasta foresta che si estende nella parte 
nordoccidentale del continente. Negli ultimi quattro decenni, 
i morfici sono usciti dal fitto dei boschi per vivere nelle lande 
coltivate delle Terre dell’Eldeen, plasmando la cultura di quella 
MARIANA SUAREZ OTERO

--- PAGE 48 ---
47
Capitolo 2   |   Razze di Eberron
nuova nazione. Una volta usciti dal Bosco Torreggiante, molti 
morfici fuggirono dalla violenza e dalle persecuzioni della 
Crociata Argentea, disperdendosi in tutte le Cinque Nazioni. 
Sebbene l’isteria della Crociata Argentea si sia placata da 
tempo, sono ancora molti quelli che trattano i morfici con paura 
o sospetto. “Sono stirpimannare, più bestie che umani. Sono 
inclini alla violenza, non possono farne a meno. Non diventano 
pericolosi quando le lune sono piene?”
Un personaggio morfico non deve essere necessariamente 
legato a una comunità morfica. Potrebbe essere cresciuto nelle 
Cinque Nazioni, e avere prestato servizio come soldato o lavorato 
per i casati portatori del marchio proprio come chiunque altro. 
Ma se il giocatore preferisce esplorare più a fondo la natura dei 
morfici, può prendere in considerazione le opzioni seguenti.
Il Branco Urbano
A causa della paura e del pregiudizio di molti stranieri, i morfici 
spesso formano una comunità coesa all’interno delle città più 
grandi. Crinale Nord Inferiore a Sharn ospita la maggior parte dei 
morfici della città; magari da bambino il personaggio ha giocato a 
hrazhak sui ponti della città o ha urinato sul santuario del Martire 
Fathen. Possiede qualche legame con una famiglia allargata che 
abita in una zona malfamata della città o è un lupo solitario? Ha 
prestato servizio nell’Ultima Guerra e, in tal caso, lo ha fatto con 
un senso di devozione per la sua nazione, o ha semplicemente 
svolto il suo lavoro? Mantiene il ricordo di qualcuna delle antiche 
tradizioni dei boschi, o considera le storie di Nonna Lupo solo 
una stupida superstizione?
Il Cuore della Foresta
I morfici del Bosco Torreggiante, comunità nomadi di cacciatori 
e raccoglitori, osservano le stesse tradizioni che la loro gente ha 
seguito per millenni. I loro campioni sono druidi, ranger e barbari 
che sono riusciti a entrare in sintonia con la loro bestia interiore. 
Tuttavia non sanno quasi nulla del mondo al di fuori del bosco 
e hanno pochissima esperienza degli artifici o delle meraviglie 
dei casati portatori del marchio. Se il personaggio proviene 
da una tribù del genere, cosa lo ha spinto a lasciare i boschi? 
Segue le tracce di una profezia druidica? Dà la caccia a un antico 
male che è fuggito dal bosco? È stato esiliato dalla sua tribù o è 
semplicemente spinto dalla curiosità? I background da forestiero 
e da eremita sono entrambi logici per un personaggio del genere.
Le Terre dell’Eldeen
I morfici hanno giocato un ruolo importante nell’ascesa delle 
Terre dell’Eldeen. Molti sono presenti nella milizia dei Custodi o 
si sono stabiliti nelle campagne, integrandosi con le altre razze 
della zona. Le Terre dell’Eldeen sono una nazione giovane che 
si è separata dall’Aundair nel corso dell’Ultima Guerra, e molti 
temono che l’Aundair possa tentare di riconquistare la regione. 
In qualità di morfico dell’Eldeen, il personaggio è un Colono 
dell’Eldeen orgoglioso di esserlo? Si erge a difesa della sua gente 
e prende l’iniziativa aggressivamente contro l’Aundair? Le sue 
azioni aiutano in qualche modo la sua famiglia? Oppure ha voltato 
le spalle alle Terre? Qualsiasi background può funzionare per un 
morfico dell’Eldeen, ma l’eroe popolare e il forestiero sono le due 
opzioni più valide.
La Bestia Interiore
La sottorazza di un morfico non è determinata dalla genetica: due 
morfici pellebestiale possono avere un figlio passolungo. I piccoli 
morfici condividono lo stesso fenotipo generale, ma gradualmente 
scoprono la loro bestia interiore, che definisce la loro sottorazza 
e innesca vari cambiamenti fisici e psicologici. Le tribù del Bosco 
Torreggiante credono che queste bestie siano spiriti totemici; I 
Druidi Portavoce della Luna raccontano le storie di Nonna Lupo 
e Nonno Topo, mentre i morfici cacciatori spesso giurano sul 
Sangue della Tigre.
La bestia interiore di un morfico si riflette nella sua sottorazza 
e plasma la sua personalità e il suo aspetto. Se la bestia interiore 
di un morfico è la tigre, probabilmente il morfico mostra dei tratti 
felini che si esasperano quando muta. Tuttavia, in ultima analisi 
la bestia è un riflesso dell’indole del morfico. Un morfico può 
attribuire il suo carattere selvaggio alla sua natura da Cinghiale, 
ma tale natura non è una forza veramente indipendente come gli 
spiriti quori dei kalashtar.
I druidi Portavoce della Luna onorano molti spiriti, ma i cinque 
che seguono sono quelli più comunemente associati alla bestia 
interiore:
Il Cinghiale vanta una forte resistenza ed è noto per la sua 
onestà e la mancanza di malizia; tuttavia, è anche considerato 
spericolato ed eccessivamente irruento, e spesso tende 
a compiere azioni avventate. I morfici del Cinghiale sono 
solitamente pellebestiale.
Il Lupo è considerato saggio e onorevole, il pilastro della 
comunità e il custode dei misteri druidici. I morfici del Lupo 
con un’inclinazione marziale tendono a essere zannelunghe, 
mentre i druidi guidati da Nonna Lupo sono solitamente 
cacciaselvatica.
L’Orso incarna la forza e la cautela; a differenza del Cinghiale, 
l’Orso riflette prima di lanciarsi in un’azione avventata. I morfici 
legati all’Orso sono solitamente pellebestiale.
La Tigre è nota per la sua grazia e velocità ed è vista come 
un’intrepida cacciatrice. A differenza dei morfici guidati dal 
Lupo o dal Topo, quelli toccati dalla Tigre tendono a condurre 
vite solitarie. Le Tigri sono generalmente passolungo o 
cacciaselvatica.
Il Topo è intelligente e furtivo. Essendo privo di forza fisica, 
Nonno Topo usa l’ingegno per sconfiggere i suoi nemici. I 
morfici del Topo sono solitamente passolungo, ma possono 
anche essere cacciaselvatica.
Il capitolo 6 offre due opzioni per personaggi che possono 
rappresentare il legame di un morfico con la sua bestia interiore, 
incluso il talento razziale Mutamento Superiore e la tradizione 
monastica della Via dell’Arma Vivente. Nel creare un personaggio 
morfico, il giocatore dovrà tenere presente sia la natura della 
sua bestia interiore sia il modo in cui il personaggio si rapporta a 
essa. Un morfico cacciaselvatica dai tratti lupini si ritiene toccato 
da Nonna Lupo? Mette in evidenza questo aspetto della sua 
personalità o generalmente cerca di ignorarlo?
I Morfici e la Religione
I morfici paladini e chierici sono rari. I morfici sono legati per 
natura alle forze primordiali e tendono ad abbracciare quelle 
forze anziché le religioni astratte dell’Est. Sebbene i morfici siano 
presenti in tutte le sette druidiche dell’Eldeen, i Portavoce della 
Luna sono una setta legata specificamente alle tradizioni dei 
morfici; i Portavoce della Luna solitamente seguono il Circolo 
della Luna o il Circolo del Pastore. I druidi dei Portavoce della 
Luna rispettano i totem associati alla bestia interiore (Nonna 
Lupo, Cugino Orso), ma non attribuiscono a quegli spiriti una 
natura divina. Queste bestie guidano i morfici interiormente, ma 
non agiscono direttamente sul mondo.
La Crociata Argentea è una piaga ancora aperta che ha reso 
la maggior parte dei morfici rancorosa e diffidente nei confronti 
delle religioni organizzate delle Cinque Nazioni. Tuttavia esistono 
anche dei morfici secondo cui la crociata è stata una tragedia 
causata dagli errori delle persone, e non dalla Fiamma in sé; con 
il passare dei decenni, molti morfici hanno abbracciato la Fiamma 
Argentea e hanno cercato di costruire un ponte tra il loro popolo e 
Roccafiamma. C’è ancora molto lavoro da fare... ma il personaggio 
potrebbe essere proprio colui che sarà chiamato a farlo.

--- PAGE 49 ---
48
Capitolo 2   |   Razze di Eberron
Nelle Cinque Nazioni, alcuni morfici hanno abbandonato le 
tradizioni dei Portavoce della Luna e hanno invece abbracciato 
la Schiera Sovrana. I Mastini di Balinor sono una setta di 
morfici i cui membri credono che la loro sia la specie eletta da 
Balinor, e che il Sovrano della Caccia li rafforzi quando mutano. 
Altri abbracciano i Tre Volti della Natura: il culto di Arawai, 
di Balinor e del Divoratore. Alcuni si sono votati al Sangue di 
Vol, mescolando il concetto di divinità con quello della bestia 
interiore.
Nella maggior parte dei casi, tuttavia, i morfici si concentrano 
sulla loro forza interiore e sull’istinto anziché cercare la guida di 
una figura divina. Molti morfici di città covano forti sospetti nei 
confronti dei chierici e dei paladini, specialmente se seguaci della 
Fiamma Argentea.
Morfici e Licantropi
I morfici e i licantropi sono chiaramente correlati. Entrambi si 
trasformano e assumono uno stato più bestiale. I morfici hanno 
un’affinità particolare per l’orso, il cinghiale, il topo e il lupo; 
può essere una semplice coincidenza il fatto che queste siano 
le forme più comuni di licantropia? Eppure, le differenze tra 
morfici e licantropi sono molte. Quella del morfico non è una 
condizione che può essere trasmessa tramite il morso. I morfici 
hanno il pieno controllo dei loro doni, mentre i licantropi devono 
lottare con essi. La bestia interiore può modellare la personalità 
di un morfico, ma non prende il sopravvento. La licantropia, 
al contrario, tenta di distruggere la personalità originale della 
vittima e può trasformare l’eroe più virtuoso in un assassino 
assetato di sangue. I topi mannari e i lupi mannari sono assassini 
crudeli... ma Nonna Lupo non incoraggia la ferocia e Nonno Topo 
non incita a uccidere. E poi l’elemento forse più importante di 
tutti: anche i morfici possono diventare licantropi. Non portano 
la licantropia nel sangue: è una maledizione, e come tale può 
influenzarli allo stesso modo di ogni altro umanoide.
I druidi Portavoce della Luna narrano la storia di cinque 
campioni dei morfici che si avventurarono nel cuore del Bosco 
Torreggiante. Diedero la caccia a una potente creatura del male, 
ma quando la catturarono, ne furono sopraffatti; il male della 
creatura si riversò nei loro cuori, poi ordinò loro di tornare a casa 
ad assalire gli amici e i familiari. Anche se qualcuno sopravvisse 
ai loro attacchi, il male si trasmise attraverso le ferite e avvelenò 
anche i loro cuori. E fu così che, in base alla leggenda, nacquero i 
primi licantropi.
La Crociata Argentea ebbe inizio quando nel Bosco 
Torreggiante sorse un potere oscuro, che amplificò il potere 
della licantropia. La maledizione si fece più virulenta. Le vittime 
caddero preda del suo potere più rapidamente, guidate da 
qualche potenza oscura annidata nella normale virulenza della 
maledizione. Le tribù di morfici all’interno del Bosco Torreggiante 
lottarono contro i loro simili corrotti. Nelle terre oltre il bosco, i 
contadini dell’Aundair furono tormentati dalle razzie dei lupi e dei 
cinghiali. Quando i templari intervennero, le bestie che furono 
uccise tornarono alle loro forme naturali e rivelarono di essere 
dei morfici. La notizia si diffuse in fretta: tutti i morfici erano 
stirpemannara, in grado di trasformarsi in bestie selvagge. Non 
ci si poteva fidare di nessuno di loro! Nel frattempo gli esploratori 
delle tribù di morfici tornarono riferendo di orrende atrocità 
commesse dai soldati stranieri. In realtà, i sobillatori di entrambe 
le fazioni erano topi mannari che agivano per assicurarsi che 
questi potenziali alleati diventassero invece degli acerrimi 
nemici... e il trucco funzionò. Templari spaventati e branchi di 
popolani in preda alla paranoia uccisero molti morfici innocenti, 
e ancora oggi la setta di estremisti nota come la Fiamma Pura 
afferma che tutti i morfici sono servitori dell’oscurità.
Il punto è che la licantropia è un’arma; si diffonde attraverso 
la violenza e trasforma le sue vittime in assassini. Forse le sue 
origini non saranno mai scoperte, ma la storia dei Portavoce 
della Luna è logica quanto qualsiasi altra. I licantropi e i morfici 
sono correlati in quanto i primi licantropi erano dei morfici che 
furono maledetti. La forza misteriosa responsabile di quella 
maledizione è probabilmente la stessa responsabile del picco di 
licantropia che scatenò la Crociata Argentea... e potrebbe tornare 
nuovamente. Un possibile colpevole è il daelkyr noto come Dyrrn 
il Corruttore. Si dice che Dyrrn creò i doppelganger alterando 
i cangianti; potrebbe avere usato la stessa tecnica per ricavare 
i licantropi dai morfici. Oppure potrebbe essere stata opera di 
un signore supremo, un arci-immondo dell’Era dei Demoni; 
alcuni testi parlano del Cuore Selvaggio, un signore supremo 
che distrugge le civiltà e si alimenta della crudeltà animalesca. 
In ultima analisi, spetta al DM decidere se la verità sarà mai 
rivelata e, se sì, quale sarà la risposta. Combattendo i culti del 
Drago Sotterraneo, i personaggi potrebbero affrontare i campioni 
dei morfici che furono corrotti per primi da Dyrrn? Oppure le 
trame dei Signori della Polvere potrebbero scatenare il Cuore 
Selvaggio?
Sebbene i morfici e i licantropi non siano la stessa cosa, la 
storia e gli stereotipi sono ormai ben radicati. Tutti chiamano 
i morfici “stirpemannara”. Al di fuori del Bosco Torreggiante 
esistono molti morfici genuinamente convinti di essere licantropi 
dal sangue debole. E le ferite provocate dalla Crociata Argentea 
e dalla Fiamma Pura non guariranno mai del tutto. Eppure, 
nonostante i pregiudizi, i morfici del Bosco Torreggiante temono 
e combattono i licantropi malvagi, e le loro tribù includono 
ranger Uccisori di Mostri che si specializzano nella caccia ai lupi 
mannari. I morfici e i licantropi si somigliano, ma non sono affatto 
la stessa cosa... e i morfici sono vulnerabili alla maledizione della 
licantropia proprio come gli umani.
Morfici e Totem
Il barbaro Combattente Totemico e il druido del Circolo 
del Pastore sono due scelte molto appropriate per un 
personaggio morfico. Ma in che modo le opzioni dei totem 
si sovrappongono al legame del personaggio con la bestia 
interiore? Se il giocatore sceglie di interpretare un morfico 
pellebestiale con uno spirito Orso, può scegliere il Lupo come 
privilegio del suo Spirito Totemico? Certo che sì: pur essendo un 
Combattente Totemico, il morfico non è vincolato a una singola 
bestia totemica. Potrebbe sviluppare l’idea di sentirsi legato a 
più spiriti. Con l’approvazione del DM, il personaggio potrebbe 
perfino sviluppare dei tratti collegati al suo secondo spirito; è 
sempre stato un grosso combattente simile a un orso, ma ora 
manifesta orecchie e zanne da lupo quando muta.
Un’altra opzione consiste nel ribattezzare i privilegi di classe 
del personaggio in modo che corrispondano alla sua bestia 
interiore. Non c’è alcun motivo che impedisca a un morfico 
di scegliere l’opzione orso per il privilegio di Spirito Totemico, 
ma di chiamarla invece “Cinghiale”. Non esiste un’opzione 
Topo per un Combattente Totemico, ma è sempre possibile 
prendere l’opzione Aquila e chiamarla Topo. In ultima analisi, 
la questione è puramente narrativa: se il giocatore vuole 
evidenziare i legami del personaggio con un singolo spirito e la 
cosa ha senso, è sufficiente cambiare i nomi. Diversamente non 
c’è niente di sbagliato ad avere un intero serraglio di totem!

--- PAGE 50 ---
49
Capitolo 2   |   Razze di Eberron
OLIE BOLDADOR
Forgiati: Anima e Acciaio
Il corpo di un forgiato è nato in una roccaforgia Cannith. La 
forgia della creazione ha innestato muscoli simili a radici su una 
struttura di metallo e legnoscuro, ha immerso il corpo in una 
serie di fluidi alchemici e lo ha dotato di una pelle d’acciaio o di 
cuoio indurito. E poi è accaduto il miracolo: il forgiato ha preso 
vita. È fatto di legno e d’acciaio ma è vivo, consapevole, in grado 
di provare amore e collera. È nato con una consapevolezza innata 
della sua funzione, con la conoscenza della guerra impressa a 
fuoco nella sua mente. Ma non è obbligato a seguire il sentiero 
che i suoi creatori hanno progettato per lui. È libero. È in grado di 
imparare. Forse è perfino dotato di un’anima.
In quanto forgiato, il personaggio è stato creato per un motivo: 
quale? Come ha trovato un nuovo scopo nella vita e come è 
diventato un avventuriero? Cosa vuole dalla vita ora? Si preoccupa 
del destino dei forgiati come specie, o sente maggiore affinità con i 
suoi compagni d’avventura piuttosto che con gli altri forgiati?
Origini e Funzione
I primi forgiati furono costruiti per combattere. Quando i Cannith 
affinarono le loro tecniche, i semplici modelli di fanteria cedettero 
il posto a esemplari più sofisticati: agili esploratori placcati in 
mithral, potenti juggernaut e perfino “bacchette animate” dotate 
di poteri stregoneschi. Quando la gente si abituò alla vista di 
questi costrutti viventi, i Cannith iniziarono a sviluppare anche 
dei forgiati civili dotati di una vasta gamma di talenti.
Un forgiato è dotato della capacità di apprendere, un aspetto 
che il suo background e i suoi privilegi di classe possono 
rappresentare adeguatamente. Un forgiato bardo è stato 
costruito per intrattenere oppure è stato creato come semplice 
manovale e soltanto in seguito ha scoperto di essere portato in 
modo straordinario per la musica? Un forgiato stregone è stato 
progettato per incanalare l’energia arcana, o questo potere è 
frutto di uno sviluppo inaspettato? Il giocatore dovrà determinare 
lo scopo originale del suo personaggio scegliendo tra le opzioni 
sottostanti e riflettere su come tale scopo si riflette in ciò che il 
forgiato è oggi.
Campo di Battaglia
Come molti forgiati, il personaggio è stato progettato per servire 
nell’Ultima Guerra. Il forgiato non ha scelto una fazione: è stato 
venduto a una delle Cinque Nazioni e messo al lavoro. Nessuno 
gli ha insegnato a mettere in discussione questo ruolo: la guerra 
era l’unica funzione che conosceva. Alcuni forgiati sono giunti 
a provare una sorta di attaccamento patriottico per la nazione 
che servivano, e a disprezzarne i nemici. Altri si sentivano 
strettamente legati agli ufficiali e ai soldati con cui prestavano 
servizio, e combattevano per quella “famiglia” anziché per una 
nazione. Come stavano le cose per il personaggio? Per quale 
nazione ha combattuto? Si considera un Thranese o un Cyrano, 
oppure non prova nulla verso la nazione che l’ha comprato e l’ha 
sbattuto in prima linea?
I forgiati hanno prestato servizio negli ultimi tre decenni di 
guerra. Per quanto tempo il personaggio ha servito? Qual è 
stata la sua esperienza più drammatica? Il combattimento gli ha 
lasciato danni o cicatrici di qualche tipo, pur non avendo effetto 
sulle meccaniche di gioco del personaggio?

--- PAGE 51 ---
50
Capitolo 2   |   Razze di Eberron
Per molti forgiati, le capacità di classe rispecchiano il ruolo 
che essi svolgevano sul campo di battaglia. Un guerriero 
probabilmente combatteva in prima linea. Un ranger o un ladro 
forse erano stati designati come esploratori. L’ira di un barbaro 
potrebbe rappresentare una “modalità da battaglia”: il forgiato 
in realtà non si infuria, ma aumenta temporaneamente la sua 
capacità di infliggere danni e la sua resistenza. Le capacità di 
classe ottenute col tempo potrebbero rappresentare un’evoluzione 
del suo modello, che sblocca gradualmente il suo pieno 
potenziale. Per il personaggio è così, oppure le doti che sviluppa 
sono qualcosa di inaspettato?
Civile
Nell’ultimo decennio dell’Ultima Guerra, i Cannith iniziarono a 
vendere i forgiati alle organizzazioni civili. Non si trattava di una 
procedura comune: un contadino non poteva semplicemente 
recarsi in un negozio e riportare a casa un forgiato. Ma il 
personaggio potrebbe avere servito presso un casato portatore 
del marchio, avere lavorato come guardia del corpo o tutore 
di una famiglia nobiliare, o perfino essere stato progettato per 
fungere da picchiatore per un’organizzazione criminale. Questo 
sentiero prevede una vasta gamma di background possibili e 
di storie insolite. Se il personaggio sceglie il background da 
nobile, questo non significa che detiene un titolo nobiliare 
personalmente; potrebbe essere una guardia del corpo privata 
che viene comunque considerata parte del casato. Forse un 
nobile lo ha nominato suo erede; si tratterebbe di un caso senza 
precedenti, ma ne uscirebbe una storia interessante! Nel caso del 
background da eroe popolare, il forgiato potrebbe avere servito 
come protettore di uno specifico villaggio, e la storia delle sue 
gesta eroiche potrebbe essersi diffusa in lungo e in largo.
In quanto forgiato civile, il personaggio appartiene a una classe 
che rispecchia la sua funzione originale o si è evoluto rispetto a 
quella funzione? Per esempio, il personaggio potrebbe scegliere 
il background da sapiente per rappresentare il fatto che era stato 
progettato per essere un tutore o un ricercatore. Non era stato 
costruito per essere un mago, ma nel corso della sua carriera 
ha iniziato a padroneggiare l’arcano, superando di gran lunga le 
aspettative dei suoi creatori.
I forgiati che hanno prestato servizio sul campo di battaglia 
sono costretti a iniziare una nuova vita, perché ora non c’è più 
una guerra. Dato che il personaggio non era stato fatto per 
combattere, la fine della guerra ha avuto un impatto drammatico 
su di lui? Il Trattato di Fortetrono lo ha liberato da ogni forma 
di servitù, ma forse il personaggio prova ancora un certo 
attaccamento verso la sua famiglia o il suo villaggio? Si è mai 
sentito fedele nei confronti di una nazione oppure la sua visione 
del mondo è sempre stata definita dalla gente con cui ha lavorato?
Specializzato o Unico
I forgiati da battaglia venivano generalmente prodotti in 
massa, ma furono prodotti anche molti piccoli lotti di forgiati 
sperimentali, che prevedevano modelli specializzati o tecniche 
sperimentali. Forse un forgiato ladro faceva parte di un’unità 
segreta di assassini che non fu mai schierata; quanti altri membri 
comprendeva quell’unità, e che fine hanno fatto? Un forgiato 
intrattenitore era stato costruito per essere una super star... e in 
questo caso cosa ne pensa il Casato Phiarlan? Un forgiato druido 
potrebbe avere scoperto di possedere un legame interiore con il 
mondo naturale, o forse un artefice eccentrico lo ha progettato 
dotandolo del potenziale di cambiare forma e di legarsi alle 
creature naturali?
Se il giocatore sceglie di sviluppare un forgiato particolare, 
dovrà discutere con il DM per definire i dettagli del suo creatore e 
della sua funzione. Il forgiato è un esemplare unico o parte di un 
piccolo lotto? Conosce l’identità e gli scopi del suo costruttore, o 
la sua vera funzione rimane un mistero anche per lui?
Mente e Corpo
Gli artefici Cannith hanno progettato e costruito il corpo del 
forgiato per una funzione ben precisa. Quando la forgia della 
creazione ha infuso in lui la vita, lo ha dotato anche di certe 
conoscenze. Se è stato costruito per essere un guerriero, sapeva 
come brandire una spada e una picca. Aveva una cognizione 
istintiva delle tattiche di squadra. Gli istruttori Cannith hanno 
dovuto poi insegnargli altre cose, ma anche in quel caso, 
sembrava quasi che l’insegnante gli ricordasse ciò che già sapeva.
Questo è uno dei misteri dei forgiati. Da dove proviene la sua 
autocoscienza? I Cannith gli hanno fornito alcune indicazioni, 
ma non hanno progettato la sua mente; se avessero potuto farlo, 
lo avrebbero creato privo di emozioni e della capacità di pensare 
in modo indipendente. Molti studiosi arcani ipotizzano che le 
forge della creazione non creino la mente dei forgiati, bensì la 
evochino. Alcuni credono che l’anima di un forgiato sia attirata 
qui da un altro piano, e che in un forgiato soldato venga infusa 
l’essenza di Shavarath. Altri credono che le forge della creazione 
richiamino delle ombre da Dolurrh... forse il motivo per cui un 
forgiato a volte crede di ricordare delle nuove abilità è dovuto al 
fatto che possedeva quelle abilità in una vita precedente.
In ogni caso, gli istruttori Cannith hanno insegnato al 
personaggio a concentrarsi esclusivamente sulla funzione 
assegnatagli. Lo hanno addestrato a reprimere le emozioni e a 
fungere da arma o da strumento, ma ora il personaggio è libero 
e può esplorare fino in fondo il suo potenziale. Cosa significa 
questo per lui? Può provare una gamma completa di emozioni, 
ma vuole farlo? Oppure la rabbia e l’amore lo confondono? A cosa 
tiene veramente? Prova fedeltà verso qualcuno in particolare? 
Una persona o una nazione? Ha a cuore il futuro della razza 
forgiata? Alcuni forgiati esultano al pensiero di poter scegliere 
una nuova strada; altri si aggrappano alla loro funzione originale 
e cercano solo un motivo per mettere quelle abilità all’opera.
Evoluzione
I forgiati non sono macchine; sono esseri viventi magici in grado 
di evolvere, sia fisicamente che mentalmente. Così come la 
loro mente è in grado di apprendere nuove abilità, il loro corpo 
può trasformarsi fisicamente col passare del tempo. Questo 
è un modo per rappresentare i benefici di classe; in quanti 
modi il corpo del personaggio può cambiare fisicamente per 
rappresentare una nuova capacità? Se il personaggio ottiene 
lo Stile di Combattimento Difesa, questo potrebbe essere 
rappresentato dalla sua armatura naturale che diventa più 
spessa. Nel caso di un forgiato stregone, la capacità di lanciare 
nuovi incantesimi potrebbe essere rappresentata da nuovi simboli 
arcani che compaiono sul suo corpo, o da cristalli che crescono 
proiettando luce o energia. Non bisogna mai dimenticare che un 
forgiato è frutto della magia oltre che della scienza. Può essere 
fatto di metallo e di cuoio, ma è anche vivo.
Protezione Integrata
L’armatura è parte integrante di un forgiato. La sua pelle è di 
metallo o di cuoio, ed è fisicamente legata a tentacoli simili a 
radici che fungono per lui da muscoli. Anche se per un forgiato è 
possibile cambiare armatura, sono pochissimi quelli che lo fanno. 
Il processo è simile a quello di un umano che si strappa la pelle; 
per il forgiato non è pericoloso, ma è un’esperienza inquietante 
e sgradevole. Per un forgiato avventuriero si tratta però di una 
capacità importante, in quanto gli consente di migliorare la sua 
difesa e di utilizzare le armature magiche, ma dovrà avere ben 
chiaro cosa comporta un cambio di armatura.
L’armatura integrata di un forgiato non può essere rimossa 
contro la sua volontà. Tuttavia si considera comunque che il 
forgiato indossi un’armatura ai fini dello Stile di Combattimento 
Difesa o di altri talenti e benefici correlati alle armature. 
Analogamente, un’armatura integrata può essere bersagliata 

--- PAGE 52 ---
51
Capitolo 2   |   Razze di Eberron
dagli effetti magici. Il talento Piastre del Juggernaut presentato 
nel capitolo 6 potenzia l’armatura integrata di un forgiato e la 
protegge dalla magia ostile.
Strumenti Integrati
Così come un forgiato può legarsi a un’armatura o a certe armi, 
può innestare nel suo corpo anche uno strumento. Esistono due 
modi per farlo. Il primo è acquisire uno strumento integrato. 
Questo oggetto magico comune, presentato nel capitolo 7, 
richiede sintonia; entrando in sintonia con lo strumento, il forgiato 
lo vincola al suo corpo. Un’alternativa è acquisire il talento Unità 
Specializzata presentato nel capitolo 6, che offre al forgiato il 
beneficio di uno strumento innestato senza richiedere sintonia.
A differenza di una lama da braccio, uno strumento integrato 
rappresenta qualcosa in più di un semplice martello innestato 
nella mano. Molti strumenti non rappresentano un singolo 
oggetto, bensì una gamma di oggetti più piccoli. Come si 
manifesta tutto questo nel forgiato? Se possiede degli arnesi da 
scasso integrati, usa le sue dita come grimaldelli? Oppure sfodera 
i vari strumenti che gli servono da una serie di scomparti posti 
nell’avambraccio? Se possiede uno strumento musicale integrato, 
è contenuto nel suo braccio o nel torace? Qualunque cosa il 
giocatore decida, è importante ricordare che il forgiato deve avere 
una mano libera per usare uno strumento integrato. Il forgiato 
può avere una cornamusa integrata nel petto, ma avrà comunque 
bisogno di una mano libera per suonarla.
Uno strumento integrato può caratterizzare in modo 
interessante un personaggio forgiato, rappresentando la funzione 
per cui esso era stato progettato. Una forgiata forestiera potrebbe 
incorporare dentro di sé degli strumenti da cartografo: era 
stata progettata per esplorare e avvalersi dei suoi strumenti 
integrati e del suo senso innato dell’orientamento per aggiornare 
costantemente le sue mappe. Un forgiato intrattenitore con 
un flauto integrato è un’immagine intrigante. In entrambi i 
casi ciò che conta non è il fatto che il forgiato abbia acquisito 
lo strumento, bensì che tale strumento facesse parte del suo 
progetto originale. Se il giocatore ha in mente una storia 
interessante sulle origini del personaggio, può accordarsi con il 
DM per trasformare uno strumento posseduto dal personaggio 
al momento della creazione in uno strumento integrato. In 
alternativa, gli strumenti integrati sono oggetti magici comuni che 
possono essere acquistati facilmente nel corso delle avventure.
Concetti dei Forgiati
Al momento di creare un personaggio forgiato, un punto di 
partenza molto semplice è chiedersi: cosa faceva il forgiato durante 
la guerra? Come è cambiato da quando la guerra è finita? Ha scelto 
liberamente il sentiero che segue ora o è stato progettato proprio 
per quello scopo? Il capitolo 6 include due nuove sottoclassi che un 
forgiato può esplorare. Il monaco Arma Vivente potrebbe essere un 
forgiato le cui capacità riflettono l’evoluzione fisica unitamente alla 
disciplina marziale. Il Circolo dei Forgiati è un cammino druidico 
che permette a un forgiato di esplorare il suo legame con il mondo 
naturale pur rimanendo una creatura di legno e pietra. Di seguito 
sono presentati altri concetti insoliti.
L’Assassino Dimenticato
Il personaggio si è risvegliato in fondo a un lago. Non ricorda 
come ci è finito e non ricorda nulla della sua vita prima di quel 
momento. In quanto forgiato, non ha bisogno di respirare ed è 
riuscito a tornare a riva. È un forgiato ladro, rapido e letale. Ma 
nella sua mente compaiono visioni fugaci del suo passato, squarci 
di memoria in cui è un assassino dotato di abilità di gran lunga 
superiori a quelle che possiede oggi. Man mano che acquisisce 
livelli, in realtà recupera le abilità che possedeva un tempo. 
Quando lo fa, forse recupera anche la memoria. Per chi lavorava? 
Chi ha ucciso? Come e perché la sua memoria è stata cancellata? 
E soprattutto... è sicuro di voler sapere la risposta?
Lo Strumento Divino
Il personaggio è stato creato da mani umane. A detta di molti, 
non ha un’anima ed è soltanto uno strumento. Cosa potrebbe 
spingerlo verso una religione e generare in lui una fede tale 
da consentirgli di incanalare la magia divina? Se il giocatore 
vuole creare un forgiato paladino o chierico, può prendere in 
considerazione le idee seguenti:
•	 Onatar è il Sovrano della Forgia, il patrono dei fabbri e 
degli artefici. In quanto chierico della Forgia, il personaggio 
potrebbe credere che i forgiati non siano stati ideati da 
una mente mortale: Aaren d’Cannith è stato invece guidato 
dall’ispirazione divina per portare i figli di Onatar nel 
mondo. Il personaggio desidera portare gli umani e i forgiati 
all’armonia, promuovendo una coesistenza pacifica? Oppure 
crede che i forgiati abbiano una loro funzione divina che non si 
è ancora compiuta?
•	 Un artefice costruì quindici forgiati che fungessero da avatar 
per i Sovrani e i Sei. Ci riuscì? Il personaggio manipola 
l’energia divina; c’è il seme di un Sovrano dentro di lui, che 
attende di crescere man mano che il personaggio aumenta di 
livello? Quale Sovrano rappresenta? E se l’esperimento sembra 
avere funzionato, che ne è stato dei suoi quattordici fratelli?
•	 Il personaggio ha il corpo di un forgiato ma la mente di un 
umano. Era un devoto seguace del Sangue di Vol. Dopo la 
morte, si è risvegliato nel corpo di un forgiato e non sa come 
ciò sia successo. È stato un incidente? È stata opera di un 
necromante? O tutti i forgiati sono in realtà involucri destinati a 
ospitare fantasmi assopiti? In ogni caso, il personaggio intende 
usare questa seconda vita per combattere in nome dei viventi.
•	 Qualsiasi anima nobile può appellarsi al potere della Fiamma 
Argentea per proteggere gli innocenti. Il forgiato è stato 
ispirato da un paladino che ha combattuto al suo fianco, e ha 
impugnato la sua spada quando l’altro è caduto in battaglia? O 
forse è stato progettato per incanalare il potere della Fiamma, 
come prototipo commissionato da un Cardinale del Thrane? 
Il personaggio è un miracolo, un acclamato campione della 
chiesa con il background da accolito? Oppure il Cardinale 
Krozen lo ha bollato come un abominio?
Il Warlock e l’Assistente
Un assistente è un oggetto magico senziente, una sfera che si 
innesta nel petto di un forgiato e lo consiglia. Alcuni assistenti 
molto antichi, artefatti di età e origini sconosciute, sono stati 
rinvenuti a Xen’drik. Il personaggio ha trovato un assistente del 
genere e lo ha innestato nel suo corpo, alterando la sua fisiologia 
e sviluppando poteri soprannaturali. In termini di meccaniche di 
gioco, il personaggio è un warlock, ma porta il suo patrono nel 
petto. Il patrono scelto rivela qualcosa sulla natura dell’assistente. 
Se il giocatore ha scelto come patrono l’Immondo, forse una 
potenza oscura è stata imprigionata nell’assistente. Se ha scelto il 
Celestiale come patrono, forse l’assistente racchiude uno spirito 
della luce. L’assistente è la fonte dei suoi poteri, ma il personaggio 
non sa se può fidarsi di lui; nel corso delle sue avventure, potrà 
tentare di scoprire la vera natura dell’assistente. È un oggetto 
magico creato da una società dimenticata? Oppure è uno spirito 
immortale vincolato nell’assistente... e in questo caso, cosa vuole?
Anche se a livello narrativo il personaggio ha trovato un 
assistente, il patrono non consuma uno slot sintonia e il 
personaggio in realtà non può rimuoverlo: è parte di lui. Se in 
qualche modo riuscisse a rimuoverlo, non perderà i poteri che 
già possiede. Se dovesse accadere una cosa del genere, forse il 
personaggio dovrà trovare un nuovo patrono, o forse scoprirà che 
il potere era dentro di lui fin dall’inizio.

--- PAGE 53 ---
52

--- PAGE 54 ---
53
KATERINA POLIAKOVA
Capitolo 3: Fedi di Eberron
N
el cuore di un neonato non c’è malizia. 
Ma i demoni si alimentano delle nostre emo-
zioni più vili, e fin dal momento della nascita gli 
immondi iniziano ad attirarci sul loro sentiero 
oscuro. Nessuno di noi è perfetto e in certi mo-
menti anche i migliori saranno sedotti dall’oscurità. Ma ricordate: 
il fanciullo che ha abbandonato la retta via non è il nemico... è la 
vittima. Voi siete i portatori della Fiamma. Non bruciate i fuorviati; 
scacciate invece le tenebre e riconduceteli verso la luce.
—Tira Miron, Ai Templari
Quando gli umani misero piede per la prima volta sul Khorvaire, 
ringraziarono Kol Korran per averli condotti sani e salvi oltre il 
mare. Re Galifar I credeva che fosse Dol Arrah ad averlo guidato 
alla vittoria e si ispirava ad Aureon come modello di sovrano. 
Ma non furono gli umani a inventare la Schiera Sovrana. Gli 
esploratori di Xen’drik hanno scoperto un vasto tempio dedicato 
a Ouralon il Legiferatore, un chiaro analogo del Sovrano della 
Legge e della Sapienza venerato dai giganti di decine di migliaia 
di anni fa, prima della nascita della civiltà umana.
Per molti secoli la Schiera Sovrana si impose come fede 
inattaccabile del Galifar e delle Cinque Nazione. Ma col passare 
degli anni iniziò a formarsi qualche crepa. Nel Thrane, una 
giovane paladina liberò la nazione dal dominio degli immondi, 
attribuendo la sua vittoria a un’antica forza della luce. Il popolo 
da lei salvato non esitò ad abbracciare la fede della Fiamma 
Argentea, una religione che si diffuse gradualmente in tutto il 
Galifar. Nel frattempo, all’estremo nordest, un piccolo ma convinto 
gruppo di seguaci aderì agli insegnamenti del Sangue di Vol.
Alcuni studiosi ritengono che il potere crescente dell’industria 
e della scienza arcana abbia indebolito la fede. Perché un fabbro 
dovrebbe fare un’offerta a Onatar quando può usare il suo rame 
per iscriversi ai corsi dei Cannith e imparare artigianato magico? 
Altri ritengono che la colpa sia dell’Ultima Guerra. Qualunque sia 
la causa, sicuramente sono molti gli abitanti del Khorvaire che 
non aderiscono con convinzione a nessuna religione. Nessuno di 
loro negherebbe mai che il potere divino esista, ma in un mondo 
popolato da stregoni e portatori del marchio, la capacità di usare 
la magia non garantisce che gli dei esistano. Tuttavia, molti fedeli 
non vedono alcun conflitto tra le meraviglie dell’età moderna e la 
loro devozione. Perfino il Casato Cannith ha sempre dichiarato 
di prosperare grazie alla benedizione di Onatar, e ci sono sempre 
stati molti membri nel casato che si sono arrischiati a chiedere 
ispirazione al Viaggiatore. Sebbene la Tragedia abbia indotto 
alcuni credenti a mettere in discussione le loro convinzioni, per 
altri la fede è stata fonte di stabilità e conforto in un mondo tetro: 
Nonostante gli orrori che dobbiamo affrontare, sicuramente c’è 
una ragione per le nostre sofferenze... un piano divino che ancora 
non riusciamo a comprendere.
Questo capitolo esamina il ruolo del potere divino nella vita di 
tutti i giorni ed esplora le differenze tra magia arcana e magia divina. 
Esamina le tre religioni principali del Khorvaire e sonda i misteri 
occulti dei culti del Drago Sotterraneo. Si conclude con alcune 
rivelazioni sugli aasimar e sul loro posto nel mondo di Eberron.
Il Ruolo del Divino
Sebbene la stessa esistenza dei Sovrani sia oggetto di discussione 
tra gli studiosi, la presenza delle forze divine è percepibile nella 
vita di tutti i giorni. Gli effetti possono essere più pronunciati in 
certi luoghi come il Thrane, Aerenal, una comunità di Cercatori 
nel Karrnath, ma anche nelle ciniche vie di una città Brelandiana 
è possibile consultare un oracolo di Aureon o ottenere aiuto da un 
esorcista della Fiamma Argentea. Analogamente, alcuni criticano le 
azioni della Chiesa della Fiamma Argentea, ma nessuno dubita che 
la Fiamma in sé esista, e tutti sanno che i suoi campioni detengono 
un potere mistico. I personaggi giocanti sono casi eccezionali e i 
paladini sono rari, ma l’esistenza dei paladini è conoscenza comune. 
Quando un paladino cura un soldato ferito con l’imposizione delle 
mani, compie un atto notevole, ma che ha numerosi precedenti. 
In che modo il potere divino agisce sul mondo, e in che modo 
differisce dalla magia dei maghi e degli artefici?
Cos’è il Potere Divino?
Un chierico, un bardo e un artefice sono tutti in grado di lanciare 
cura ferite. Applicando le regole nel dettaglio, l’unica differenza 
tra i tre personaggi è la caratteristica da incantatore associata a 
ognuno di loro, quindi quelli di magia arcana e divina non sono 
concetti tecnici e meccanici. Fanno anzi parte della storia stessa, 
in cui l’artefice e il chierico fanno qualcosa di fondamentalmente 
diverso; l’artefice crea un unguento curativo a effetto rapido, 
mentre il chierico impone le mani sulla vittima e invoca un 
miracolo. Questa sezione esplora la differenza tra la magia arcana 
e quella divina, suggerendo alcuni metodi che il DM può utilizzare 
per descrivere più vividamente le azioni degli incantatori.
Magia Arcana
La magia arcana è una forma di scienza. Esistono regole 
prevedibili che plasmano la realtà, e attraverso uno studio e una 
forza di volontà adeguata, chiunque può teoricamente usare 
la magia arcana. È proprio questo a fare della magia arcana 
il fondamento della civiltà delle Cinque Nazioni: può essere 
insegnata, e una volta imparata è completamente affidabile. La 
magia arcana prevede che l’energia magica ambientale (i poteri 
dei piani, le emanazioni dell’Anello di Siberys) sia incanalata 
e concentrata per alterare la realtà. Le componenti di un 
incantesimo, come le formule verbali, i gesti somatici e gli oggetti 
focus, agevolano questo processo, ma l’elemento più importante 
del lancio di un incantesimo è la concentrazione mentale. 
Un guerriero potrebbe riprodurre perfettamente le parole e i 
gesti di un mago, ma nel suo caso non succederebbe niente. 
Un incantatore deve lanciare l’incantesimo nella sua mente, 
imbrigliando e modellando l’energia mistica, e questo è un atto 
pericoloso e logorante; ecco perché molti incantatori possono 
lanciare solo un numero limitato di incantesimi al giorno.
Allarme Spoiler!
Sebbene buona parte di questo capitolo sia applicabile sia ai giocatori 
che al DM, alcune delle informazioni che seguono non sono 
conoscenze comuni applicabili alla maggior parte dei personaggi 
giocanti. Perfino i personaggi competenti in Religione non conoscono 
automaticamente le nozioni più complesse della loro fede; per 
esempio, molti chierici fedeli al Sangue di Vol non sanno in che modo 
Erandis Vol sia collegata al culto. Un giocatore dovrà accettare che il 
proprio personaggio non possa conoscere tutto quello che egli sta 
per leggere, e dovrà accordarsi con il DM per determinare cosa il suo 
personaggio sa della propria religione e dei suoi segreti.
È anche importante ricordare che le fedi di Eberron sono 
state presentate in modi diversi nei vari volumi e nelle varie 
edizioni del gioco. Al DM spetta il compito di decidere cosa vale 
nella sua campagna. I giocatori dovranno tenere a mente che 
il DM non è obbligato a inserire le informazioni di questo libro 
nella sua campagna. Questo capitolo è concepito come fonte di 
ispirazione e non come verità assoluta.

--- PAGE 55 ---
54
Capitolo 3   |   Fedi di Eberron
Tutta la magia arcana è composta da abilità affidabili che 
l’incantatore può padroneggiare, ma esistono varie forme 
di magia arcana. Sia un mago che uno stregone possono 
lanciare palla di fuoco, ma esiste una differenza collegata alla 
caratteristica associata al lancio degli incantesimi
Intelligenza. Gli incantesimi lanciati usando Intelligenza si 
basano sulla conoscenza e sulla logica. Per questi personaggi, 
lanciare un incantesimo significa risolvere un’equazione: 
imbrigliare e incanalare con attenzione la quantità precisa 
di energia mistica richiesta per produrre l’effetto desiderato. 
Un mago solitamente usa parole di potere e gesti mistici 
per generare un effetto magico, là dove un artefice si affida 
invece ai suoi strumenti. Ma in entrambi i casi, l’incantatore 
fondamentalmente sa cosa sta facendo, ed è per questo che sia gli 
artefici che i maghi preparano nuovi incantesimi ogni giorno. La 
magia arcana è una scienza e l’incantatore è uno scienziato.
Carisma. Gli incantesimi lanciati usando Carisma sono collegati 
all’istinto e alla forza della personalità. Per questi personaggi 
lanciare un incantesimo è come conoscere alcune sorprendenti 
ricette di famiglia pur non avendo alcuna consapevolezza dei 
principi fondamentali della gastronomia. Le doti da incantatore 
di questi personaggi possono essere frutto di una discendenza 
arcana, di un patrono mistico o di un canto magico. In ogni caso, 
questi incantatori devono effettuare azioni simili a quelle di un 
mago: per lanciare una palla di fuoco, hanno comunque bisogno 
di gesti somatici e formule verbali assieme a una sfera di sterco o 
a un focus arcano. Tuttavia, un incantatore di questo tipo non ha 
bisogno di sapere cosa sta facendo allo stesso modo di un mago: gli 
basta sapere che seguendo la ricetta, otterrà un risultato perfetto.
In generale i maghi, gli stregoni, i warlock, gli artefici, i bardi, le 
bacchetta da guerra e gli artimaghi usano la magia arcana. Questo 
lascia comunque ampio spazio all’atmosfera e alla caratterizzazione 
della magia: le tecniche di un mago Aereni appariranno molto 
diverse da quelle di una bacchetta da guerra Aundairiana. Tuttavia, 
entrambe si basano sullo stesso substrato scientifico, e i principi 
delle componenti verbali e somatiche sono comuni, anche se i gesti 
o le parole precise potrebbero cambiare. Il giocatore può decidere 
che il suo personaggio non aderisca a questa tradizione, ma le 
meccaniche di gioco e le regole non cambieranno. Per esempio, un 
giocatore potrebbe decidere che il suo bardo usi la magia divina per 
lanciare gli incantesimi, intonando preghiere ai Sovrani. Tuttavia, 
questo non cambierà la sua caratteristica da incantatore e non gli 
consentirà di usare un simbolo sacro come focus da incantatore, a 
meno che non prenda accordi specifici con il DM.
Magia Divina
Nella magia divina non esiste alcuna logica: non c’è una scienza 
pura che possa spiegare con esattezza come funziona. Un accolito 
potrebbe passare anni e anni a meditare, pregare, compiere atti 
virtuosi e prendersi cura del suo gregge senza mai ottenere il 
potere di lanciare un incantesimo; viceversa, un fabbro illetterato 
potrebbe essere guidato dalla mano di Onatar e lanciare 
artigianato magico. La magia divina prevede due requisiti: una 
fede assoluta e un legame con una fonte di potere divino.
La fede si basa sulla convinzione. Non può essere qualcosa 
da approcciare in modo razionale. L’incantatore deve essere 
certo nel suo cuore che l’effetto magico che desidera produrre 
con l’incantesimo possa accadere, ed esso accadrà. Che 
l’incantatore voglia punire un nemico o curare un alleato, egli 
sa che il nemico cadrà e che l’amico sarà salvato. Questo non 
significa che debba agire da fanatico e non nutrire mai alcun 
dubbio; può sempre interrogarsi sul suo corso d’azione in 
generale. Ma non può concedersi alcun dubbio nel momento 
in cui lancia l’incantesimo: in quell’istante deve avere la pura e 
assoluta certezza che l’incantesimo si concretizzerà.
Ma la fede da sola non è abbastanza: l’incantatore ha 
anche bisogno di un legame con una fonte di potere divino. 
Su Eberron, nessuno può dimostrare che i Sovrani e le altre 
divinità esistano veramente, che Onatar guidi davvero tutti gli 
artigiani o che Dol Dorn e Dol Arrah veglino veramente su ogni 
campo di battaglia. Ma che Dol Arrah esista o meno, quando 
un suo paladino punisce un avversario, di certo trae potere da 
qualcosa. Il paladino crede che sia Dol Arrah che gli concede 
i suoi favori, e forse è così. O forse la fede condivisa di decine 
di migliaia di individui che credono nei Sovrani ha creato una 
riserva di potere nell’inconscio collettivo, e il paladino attinge 
a quella potente fonte. Dal punto di vista pratico, la verità è 
irrilevante; a prescindere dalla sua natura e dalla sua fonte, 
il potere esiste. Ed è qui che la scienza fallisce. La Fiamma 
Argentea è una fonte di potere divino, una forza che ha tenuto 
a bada i demoni per millenni. Coloro che desiderano difendere 
gli innocenti e combattere contro i mali soprannaturali possono 
attingere al suo potere. Ma perché un templare diventa un 
paladino e un altro animato da pari fede no? Perché un contadino 
illetterato riceve il dono della magia divina mentre un teologo che 
ha trascorso decenni a studiare i testi della fede non riceve nulla? 
Gli uomini di fede solitamente rispondono che questo è dovuto al 
fatto che il contadino è stato scelto da Arawai, o che un templare 
si è rivelato più aperto dell’altro alla Voce della Fiamma. Forse è 
così, o forse è solo una questione di fortuna.
In quanto paladino o chierico, l’incantatore è legato a una fonte 
di potere divino. È stato scelto per una causa grandiosa? Si è 
guadagnato il dono attraverso la devozione o la virtù? Nessuno 
può spiegare la risposta in un modo o nell’altro. L’unica cosa che 
conta è che l’incantatore ha la sua fede, e che quando invoca il 
potere divino, qualcosa risponde.
Manifestazioni di Magia Divina. Agli occhi di un osservatore 
esterno, la magia divina è molto diversa nell’aspetto e 
nell’atmosfera dalla magia arcana. Un mago traccia simboli 
splendenti e pronuncia parole in un linguaggio più antico 
dell’umanità; un sacerdote si limita a puntare il dito in modo 
teatrale contro un nemico mentre invoca la Fiamma Argentea 
affinché lo colpisca. Che un incantesimo sia alimentato da un 
potere divino o arcano, tuttavia, richiede sempre componenti 
verbali e somatiche. In parole povere, questo significa che 
l’incantatore deve poter parlare e usare le sue mani, e che tali atti 
sono in qualche modo collegati al lancio dell’incantesimo. Ma là 
dove un mago deve recitare una formula complessa, la componente 
verbale di una magia divina può essere la più semplice delle 
preghiere: “Dol Arrah, punisci il mio nemico!” oppure “Che la luce 
della Fiamma riveli dove ti trovi!”. In alternativa, potrebbe trattarsi 

--- PAGE 56 ---
55
Capitolo 3   |   Fedi di Eberron
F. VOHWINKEL
Doni in Tempo di Bisogno
Molto tempo fa un semplice fabbro ricevette la benedizione di Onatar, 
e da allora in poi scoprì che poteva usare la magia divina per lanciare 
artigianato magico. Quando un gruppo di banditi minacciò il suo 
villaggio, il vecchio abbatté il capo dei banditi e poi falcidiò quelli che 
non fuggirono. Esclamò che Dol Arrah e Boldrei gli avevano donato il 
potere di proteggere la sua gente. Poi, quando i banditi fuggirono, le 
forze gli vennero a mancare e morì.
Questo è un famoso racconto popolare delle Cinque Nazioni. 
Nessuno sceglie di diventare un incantatore divino: è un potere 
che viene concesso. Sebbene alcuni affermino che questa è la 
dimostrazione dell’esistenza dell’intervento divino, altri ritengono 
che sia semplicemente la dimostrazione che nelle giuste 
circostanze, una profonda convinzione può permettere a chiunque 
di incanalare il potere divino. In certi casi il potere divino può 
essere temporaneamente concesso da un’entità immortale, come 
nel caso della paladina Tira Miron che fu potenziata da un couatl 
guardiano nel corso della sua battaglia contro Bel Shalor.
È raro che i personaggi giocanti vengano privati dei loro poteri; 
le loro capacità di base dovrebbero essere affidabili, a meno che il 
giocatore e il DM accettino di aggiungervi un fattore di incertezza. 
I PNG potrebbero invece ricevere dei doni divini temporanei; il 
vecchio fabbro descritto più sopra potrebbe risultare un alleato 
cruciale in una battaglia, ma alla fine dell’avventura potrebbe 
perdere i suoi poteri. Nel caso di un personaggio giocante, un 
qualsiasi personaggio dotato di fede potrebbe ricevere una qualità 
soprannaturale temporanea (come descritto nella Dungeon 
Master’s Guide) collegata a un’impresa o a un obiettivo specifico. 
Oppure potrebbe rimanere un mistero. Un tale dono potrebbe 
essere temporaneo e scomparire una volta assolta la sua funzione. 
Questo tipo di dono è (e dovrebbe essere) particolarmente raro 
e notevole. Quello di Tira e del couatl è l’esempio di un evento 
leggendario, e non va considerato la norma. Ma qualcosa di simile 
potrebbe accadere, se utile allo sviluppo di un’avventura.
di qualcosa di più complesso, magari un inno da intonare o un 
brano di un antico testo da citare. In tutti i casi, le componenti 
verbali sono dichiarazioni di convinzioni e di intenti. Così come 
la magia arcana è qualcosa di più di un insieme di parole e 
gesti, anche la magia divina prevede una componente mentale. 
L’incantatore non si limita a chiedere qualcosa: si proietta per 
prendere il potere dalla fonte divina, e se si affida eccessivamente a 
questo legame, finirà per indebolirsi e avere bisogno di riposare.
Il Valore dell’Incertezza. In termini di meccaniche non c’è 
differenza tra la magia arcana e la magia divina. Ma la magia 
divina di Eberron è intrinsecamente più misteriosa: non è una 
scienza e non dovrebbe risultare completamente consistente o 
affidabile. Se sia il giocatore che il DM sono d’accordo, è possibile 
aggiungere un pizzico di incertezza alla magia divina. Ecco alcuni 
modi in cui potrebbe manifestarsi:
• Un incantesimo potrebbe avere un effetto più potente del previsto,
come se lanciato con uno slot incantesimo di livello superiore.
• Il bersaglio di un incantesimo può ottenere vantaggio o
svantaggio al tiro salvezza contro quell’incantesimo.
• Un bersaglio potrebbe essere inaspettatamente incluso o
escluso dall’effetto di un incantesimo.
Questa incertezza non dovrebbe mai diventare ricorrente. È il 
genere di cose che potrebbe accadere una volta o due nel corso 
di un’avventura (sempre che accada) e non dovrebbe essere mai 
qualcosa che il giocatore esiga di applicare. È semplicemente un 
modo per trasmettere la sensazione che la magia divina non sia 
logica, senza dare vantaggi o svantaggi concreti agli incantatori divini.
L’incantatore dovrebbe avere quanto meno un’idea della natura 
dell’incertezza. Se dubita della giustizia della sua causa, ha senso 
che subisca svantaggio al proprio tiro del colpire; d’altro canto, se 
l’incantatore è un sacerdote della Fiamma Argentea che affronta uno 
dei Signori della Polvere e ha appena fatto un discorso appassionato 
per condannarlo in nome della Fiamma, può aspettarsi un picco 
di potere. In ogni caso, la magia divina non dovrebbe mai essere 
completamente logica. Se l’incantatore lancia colpo infuocato e uno 
dei bersagli non viene minimamente toccato dall’incantesimo, è 
perché la fede dell’incantatore ha vacillato, o si tratta di un segno per 
indicare all’incantatore che la vita di quella persona va risparmiata?
Visioni e Portenti. Un incantatore divino è in contatto con 
una fonte di potere divino. Il DM può aggiungere un senso di 
mistero alla magia divina conferendogli alcune visioni sacre. 
Potrebbe trattarsi di qualcosa di chiaro e di diretto: durante un 
riposo lungo, l’incantatore ha la visione di una nube nera che 
incombe su un paese vicino. L’incantatore saprà che le forze del 
male stanno per avventarsi su quel luogo e che il suo compito 
è quello di difendere i popolani. Questo potrebbe costituire 
un modo molto diretto per dare il via a un’avventura. Tuttavia, 
potrebbe anche trattarsi di qualcosa di più criptico e intrigante: 
quando il paladino entra nel villaggio, vede una corona ardente 
che fluttua sopra la testa di un mendicante invalido. La visione 
dura solo un istante e poi scompare, senza fornire ulteriori 
indicazioni. Quel segno significa che il mendicante è il legittimo 
reggente e che il paladino dovrebbe rimetterlo sul trono? O forse 
è un monito per indicare che il mendicante è un agente di Rak 
Tulkhesh? Non esiste una risposta chiara; l’interpretazione spetta 
al paladino. Il potere divino gli ha fornito un’immagine, ma quale 
significato ne ricaverà la sua mente mortale? Come nel caso 
della magia inaffidabile, le visioni dovrebbero essere qualcosa di 
raro e di significativo. Una visione del genere serve a ricordare 
all’incantatore che è in contatto con una potenza superiore, ma 
tale dono non dovrebbe mai essere dato per scontato: non è 
qualcosa su cui poter fare affidamento ciecamente.
Altre Forme di Magia
La magia divina e la magia arcana sono due delle forme di magia 
più comuni, ma non sono certo gli unici sentieri percorribili. 
La magia primordiale attinge al potere dell’ambiente e della 
natura, e viene comunemente utilizzata da druidi e ranger. Le 
componenti verbali di un incantesimo primordiale possono 
includere il verso di un uccello o l’appello a uno spirito animale; 
le componenti somatiche potrebbero imitare i movimenti di una 
bestia o il protendersi delle radici. La magia psionica utilizza 
il potere della concentrazione mentale, e il capitolo 2 include 
alcuni suggerimenti su come conferire il fascino dell’arte 
psionica ai personaggi kalashtar. Un warlock può sempre 
affermare di incanalare direttamente il suo patrono e di fungere 
semplicemente da ricettacolo di quel potere.
La Magia Divina 
nella Vita di Tutti i Giorni
Nelle Cinque Nazioni, la fede fa parte della vita di tutti i giorni. 
I popoli del Galifar erano devoti alla Schiera Sovrana e questa 
fede è visibile nelle loro istituzioni: i matrimoni vengono benedetti 
da Boldrei, e i giudici giurano su Aureon. Il Sovrano Aureon è il 
patrono dei maghi e degli artimaghi, mentre gli artefici Cannith in 
cerca di ispirazione si rivolgono a Onatar e al Viaggiatore. Molti 
eredi portatori del marchio credono che i loro marchi del drago 
siano doni divini.
La fede rimane quindi una realtà diffusa, e non esiste alcuna 
contraddizione intrinseca tra la magia arcana e quella divina, 
anche se la maggior parte dei servizi magici commerciali è fornita 
dagli artimaghi arcani e non dagli adepti divini. I sacerdoti lanciano 
spesso taumaturgia o cerimonia, ma raramente esercitano altre 
forme di magia. Il compito di un sacerdote è fungere da guida 
spirituale per la sua comunità; chi deve farsi curare una gamba 
rotta si reca in una casa di guarigione Jorasco, non in un tempio.

--- PAGE 57 ---
56
Capitolo 3   |   Fedi di Eberron
LAURA HIRSBRUNNER
Di conseguenza, la gente conosce bene la magia divina ma non 
la dà per scontata come fa con quella arcana. I popoli di Eberron 
sanno che la magia divina non è sempre affidabile, come descritto 
nel riquadro “Doni in Tempo di Bisogno”. Un personaggio 
giocante paladino non perderà mai le sue capacità di classe, 
ma un PNG templare potrebbe ottenere i suoi poteri divini solo 
quando lotta contro un male soprannaturale, e restare incapace 
di produrre quegli effetti in altre occasioni.
Gli individui dotati di capacità da chierico o da paladino 
solitamente prestano servizio come campioni della loro fede. 
Sono esorcisti, comandanti templari, inquisitori e missionari 
che si avventurano nei territori pericolosi. Nessuno si reca in 
un tempio di Boldrei chiedendo di essere curato. I chierici e 
i paladini sono figure straordinarie, e la gente presume che 
abbiano ricevuto i loro poteri per scopi speciali. I PNG chierici di 
Boldrei potrebbero gestire ospedali per i meno abbienti, o lottare 
contro i focolai di un’epidemia.
Sebbene sia raro trovare chi venda la magia divina come 
servizio, esistono alcune occasioni sporadiche. Il Breland è 
famigerato per la sua corruzione e un PNG chierico potrebbe 
esigere un compenso in oro in cambio della sua assistenza mistica. 
Gli oracoli di Aureon solitamente esigono delle “donazioni” 
in cambio delle loro visioni. E in quei luoghi dove la fede è 
particolarmente forte o diffusa, gli adepti spesso offrono i servizi 
generalmente richiesti agli artimaghi. In una comunità di Cercatori 
del Karrnath è possibile imbattersi in un gruppo di scheletri 
animati dal sacerdote locale e messi al lavoro nei campi. Un fabbro 
devoto potrebbe lanciare artigianato magico appellandosi a Onatar, 
anziché imparandolo dai Cannith, ma a differenza della versione 
arcana della magia, quel fabbro devoto non potrà insegnare 
l’incantesimo a un apprendista. Gli incantesimi divini sono un 
dono, non una tecnica; un apprendista potrebbe guadagnarsi quel 
dono tramite la propria fede, ma non si tratta mai di una certezza.
All’interno delle Cinque Nazioni, il Thrane è il più grande 
esempio di magia divina inserita nella vita di tutti i giorni. Anche 
in quella nazione i Jorasco forniscono servizi di guarigione, e gli 
abitanti si affidano alle pietre comunicanti Sivis per comunicare, 
ma a Roccafiamma le strade sono illuminate da lanterne perenni 
create dagli adepti, non dagli artefici, e molti altri servizi comuni 
sono forniti dalla fede divina anziché dalla scienza arcana. Al 
di fuori delle Cinque Nazioni, le culture di Aerenal e gli orchi 
Ghaash’kala delle Distese Demoniache usano la magia divina 
quasi con la stessa frequenza dei servizi arcani.
Mettere in Discussione la Fede
La magia divina è reale. Per un personaggio giocante è affidabile, 
e stando alle regole della quinta edizione, i chierici e i paladini 
non rischiano di perdere i poteri se le loro azioni non sono 
perfettamente allineate alla fede. Come descritto nella sezione 
“Cos’è la Magia Divina”, più sopra, esistono molti modi di 
rappresentare l’importanza della fede e di distinguere nettamente 
un incantatore divino da un mago.
Ma che succede quando quella fede vacilla? Il DM e il giocatore 
possono definire assieme l’evoluzione o addirittura la perdita 
di fede applicando un cambiamento altrettanto incisivo delle 
meccaniche di gioco del personaggio. Si prenda il caso di un 
paladino che scopre o fa qualcosa che mina profondamente la 
sua fede. Se il personaggio si limita a perdere i suoi privilegi 
di classe, nessuno troverà la cosa divertente. Il personaggio 
potrebbe invece essere ridefinito come guerriero dello stesso 
livello, a rappresentare il fatto che le sue capacità divine sono 
scomparse, ma che egli rimane pur sempre un combattente 
esperto e tenace. In alternativa, un personaggio potrebbe iniziare 
la campagna interpretando un guerriero diventato tale dopo 
avere abbandonato la carriera da paladino per essersi allontanato 
dalla retta via. Se il personaggio si redime o ritrova la fede nel 
corso della campagna, potrà successivamente riprogettare il 
personaggio come paladino a tutti gli effetti.
In altri casi, le convinzioni di un personaggio potrebbero 
evolversi anziché essere interamente perdute. Tira Miron era 
inizialmente una paladina di Dol Arrah, ma successivamente 
abbracciò la Fiamma Argentea. Allo stesso modo è possibile 
che un chierico della Schiera Sovrana intraprenda un viaggio 
per abbracciare il Sangue di Vol; un’evoluzione di questo tipo 
per il personaggio può rivelarsi una storia notevole ed essere 
rappresentata a livello di meccaniche di gioco (se il DM e il 
giocatore sono d’accordo), cambiando il suo archetipo di classe.
Il cambiamento di queste meccaniche potrebbe richiedere 
un certo grado di sospensione dell’incredulità: un paladino 
che diventa un guerriero improvvisamente sarà molto più abile 
nel combattimento e il chierico che cambia dominio potrebbe 
perdere alcune competenze ed essere costretto a gettare via la 
sua armatura. Si tratta di un processo imperfetto e spetta sia 
al giocatore che al DM trovare il modo migliore per spingersi 
oltre e motivare il cambiamento nel contesto della storia: La 
mia armatura era una prigione. Ora che ho abbracciato la luce, 
non posso sopportare il peso della guerra sulle mie spalle. È 
importante mantenere l’equilibrio di gioco, anche se questo 
implica sorvolare su certe imperfezioni nella storia. Tuttavia, 
cambiare le proprie convinzioni può essere un valido motivo per 
applicare un cambiamento drastico delle meccaniche di gioco 
usate da un personaggio.
Vale infine la pena ricordare che le convinzioni (o l’assenza di 
convinzioni) del personaggio non devono essere limitate alla scelta 
di classe compiuta al 1° livello. Che la fede ne esca rafforzata o 
rinnegata, la discussione e l’esplorazione dei suoi dettami possono 
risultare un percorso interessante per qualsiasi personaggio.
La Fiamma Argentea: 
Difendere gli 
Innocenti
A Eberron manca una sola brutta 
giornata per precipitare in un’apocalisse 
demoniaca. I signori supremi degli 
immondi lottano per liberarsi 
dai loro legami e i mutaforma 
rakshasa manipolano l’umanità al 
fine di liberare i loro padroni. Chi vive nel 
Khorvaire sa con certezza che in qualsiasi 
momento i morti possono animarsi per 
assalire i vivi. Oppure che da un momento all’altro 
qualche orrenda aberrazione potrebbe emergere 
dal sottosuolo, o che il morso di un lupo mannaro 
potrebbe trasformare chiunque in un mostro sanguinario. Chi 
più ne sa, più ha motivo di avere paura: perfino i propri sogni 
potrebbero essere orchestrati dai Sognatori Oscuri. Questi pericoli 
non sono una questione di fede: sono fatti appurati. I signori 
supremi incarnano le peggiori paure dei mortali. Prosperano 
nell’odio, nella crudeltà e nel caos; anche quando sono vincolati 
possono usare la loro influenza per spingere i mortali verso 
l’oscurità. E se le loro catene si spezzeranno, il mondo come lo 
conoscono i mortali di oggi sarà distrutto.
Queste realtà (e la necessità di proteggere il mondo dalla loro 
minaccia) costituiscono i fondamenti della Chiesa della Fiamma 
Argentea. Questo è un mondo in cui il male soprannaturale è un 
dato di fatto concreto e letale, e la chiesa stessa è stata fondata 
quando una nobile paladina ha dato la vita per sottrarre la sua 
nazione alle grinfie dell’abisso. Alcuni vedono erroneamente 
nella chiesa solo un’organizzazione religiosa militaresca 
e irreggimentata, e presumono che si tratti di una forza di 
oppressione. Ma la Chiesa della Fiamma Argentea è sì una 
religione, ma anche una milizia di volontari pronti a rischiare le 
loro vite per proteggere ogni innocente dalle concrete minacce 

--- PAGE 58 ---
57
Capitolo 3   |   Fedi di Eberron
che si nascondono nelle ombre. Quando si giunge al dunque, un 
templare non mira a dire ai civili come vivere le loro vite; interviene 
affinché possano vivere le loro vite, proteggendoli dai mostri e dagli 
immondi che potrebbero comparire in qualsiasi momento.
Fondamenti della Fede
La Fiamma Argentea fu forgiata nell’Era dei Demoni e nel 
corso dei secoli il suo potere è stato utilizzato dagli eroi di molte 
culture. I seguenti principi costituiscono le fondamenta comuni 
della Fiamma, osservati sia dagli orchi Ghaash’kala che dai 
templari del Thrane (sebbene le sette estremiste a volte scelgano 
quali dettami seguire o scartare). Quando si ha a che fare con i 
seguaci della Fiamma Argentea, è bene tenerli a mente.
Un Potere, non un Dio
La Fiamma Argentea è una forza creata nel corso dell’Era dei 
Demoni per vincolare i signori supremi. Ha un obiettivo concreto: 
è la gabbia che imprigiona le forze apocalittiche del male. I Sovrani 
e i Sei sono divinità vere e proprie la cui influenza, a detta dei 
credenti, tocca ogni aspetto della vita quotidiana. La Fiamma 
Argentea è diversa. Non è considerata un’entità antropomorfa; al 
contrario, i suoi seguaci la riconoscono come pura forza di energia 
celestiale. Non influenza il mondo di sua spontanea volontà e può 
conferire potere solo a chi userà i suoi doni per proteggere gli 
innocenti. La Fiamma vera e propria non parla alla gente; è la Voce 
della Fiamma a guidare i fedeli in sua vece. In pratica, la Fiamma 
Argentea è una risorsa; chiunque cerchi di proteggere gli innocenti 
dal male soprannaturale ha la possibilità di attingere al potere della 
Fiamma e usarlo in combattimento.
Coesistenza
La Fiamma Argentea non concede raccolti abbondanti come 
Arawai e non invia tempeste come il Divoratore. La Fiamma 
Argentea non è un dio, bensì una risorsa da usare per uno scopo 
specifico, e non esiste nessun conflitto intrinseco tra la fede nella 
Fiamma Argentea e quella nella Schiera Sovrana. Quella della 
Fiamma Argentea è una religione pratica e pragmatica, fondata 
su un servizio pubblico attivo. Si basa sull’ipotesi che il mondo si 
gestisca da solo: i raccolti abbondanti e le tempeste arriveranno 
comunque, che la gente creda in Arawai e nel Divoratore o meno; 
e che ciò che conta veramente è proteggere il popolo dall’oscurità 
che potrebbe distruggerlo. Formalmente la chiesa non sfida il culto 
dei Sovrani e le due fedi sono coesistite pacificamente nel corso 
di tutta la storia. I paladini di Dol Arrah spesso collaborano con 
i templari della Fiamma Argentea nell’affrontare una minaccia, 
e i Vassalli della Schiera Sovrana sono solitamente ben lieti di 
accettare l’aiuto dei templari, quando un pericolo li colpisce.
A Difesa di Tutti
La Fiamma Argentea protegge il mondo intero dal male 
dei signori supremi e, seguendo il suo esempio, coloro che 
incanalano il suo potere dovranno proteggere tutti gli innocenti 
dalle minacce soprannaturali. Sebbene alcune sette estremiste 
possano deviare da questo sentiero, i precetti essenziali della 
Chiesa della Fiamma Argentea non innalzano nessuna nazione 
o specie al di sopra delle altre. I templari della Fiamma Argentea 
sono tenuti a proteggere tutti dal male. I farti sono tenuti a 
guidare e a prendersi cura di tutti i bisognosi.
Questo principio è risultato evidente soprattutto nel corso 
dell’Ultima Guerra. Anche quando la chiesa assunse il comando 
del Thrane, molti sacerdoti e templari delle altre nazioni 
continuarono a servire i loro popoli. A prescindere dalla posizione 
dei cardinali e del Custode, la missione della Fiamma resta 
sempre quella di difendere gli innocenti, non di dominare il 
mondo. I templari Brelandiani e Cyrani non esiterebbero a unirsi 
a quelli Thranesi, se una minaccia soprannaturale emergesse nel 
mezzo di un conflitto; se su un campo di battaglia comparissero 
alcuni demoni di Shavarath, tutti i templari unirebbero le forze 
contro di loro. Ma in assenza di un male soprannaturale, non c’è 
nulla che impedisca a un templare di servire la sua nazione o di 
proteggere la sua famiglia. Sebbene i templari del Thrane siano 
anche l’esercito del Thrane, essi distinguono chiaramente il loro 
sacro dovere e il servizio che prestano alla nazione.
Male Eterno
La Fiamma Argentea fu accesa per vincolare i signori supremi 
degli immondi, spiriti immortali che non potevano essere 
distrutti. I signori supremi sono le incarnazioni dell’odio, della 
paura, dell’avidità e delle crudeltà, concetti che proprio come 
i signori supremi stessi non potranno mai essere distrutti 
permanentemente, ma solo tenuti a bada. Il messaggio della 
Fiamma Argentea non parla della distruzione permanente del 
male. Raccomanda invece a tutti di vegliare e di essere pronti a 
combattere il male ovunque esso si manifesti. Anche nei momenti 
più pacifici, un nuovo terrore potrebbe emergere da Khyber o 
un portale potrebbe riversare nel mondo le ombre di Mabar. 
E perfino in un paese di abitanti virtuosi qualcuno potrebbe 
lasciarsi corrompere dall’avidità o dalla rabbia. Un templare è 
sempre pronto a combattere contro le minacce fisiche, mentre un 
ministro cerca di guidare il proprio gregge sul sentiero della virtù.
L’Oltretomba e le Voci della Fiamma
La dottrina di base della Fiamma Argentea non promette una 
punizione o un paradiso dopo la morte. I suoi fedeli credono però che 
l’anima di chi ha condotto una vita virtuosa passi attraverso Dolurrh 
indenne e si fonda con la Fiamma Argentea stessa. Rafforzando la 
Fiamma, queste anime continuano a proteggere gli innocenti delle 
generazioni successive. La fusione con la Fiamma è solitamente 
descritta come l’unione trascendente con coloro che sono già 
scomparsi, uno stato che va oltre la comprensione dei mortali e che 
viene visto sia come una ricompensa che come un dovere.
Solitamente le anime che si fondono con la Fiamma non fanno 
ritorno nel mondo dei mortali. Tuttavia è possibile che uno spirito 
all’interno della Fiamma mantenga la sua identità e guidi o consigli 
i fedeli dall’oltretomba. La Chiesa della Fiamma Argentea vede 
in Tira Miron la Voce della Fiamma, a cavallo tra l’eternità e la 
mortalità, come colei che guida i fedeli verso la luce. Tuttavia, i 
Ghaash’kala e i culti del serpente esistevano da ben prima del 
sacrificio di Tira Miron, e tutti fanno riferimento a una diversa Voce 
della Fiamma, eroi che guidano i fedeli delle loro rispettive culture.
La Gerarchia del Male
La Fiamma Argentea conferisce ai mortali il potere di combattere 
il male. Ma non tutti i mali sono uguali e le diverse minacce 
richiedono approcci diversi. La Chiesa della Fiamma Argentea 
definisce la gerarchia del male nel modo seguente:
Entità malvagie aliene. Questi sono i figli di Khyber, che 
includono ogni genere di immondi e di aberrazioni. Questi 
esseri sono intrinsecamente innaturali e malevoli; perfino la 
loro presenza è considerata dannosa per il mondo.
Entità malvagie innaturali. Questi esseri, un tempo originari 
di Eberron, sono stati corrotti dalle forze aliene. I non morti 
e i licantropi sono gli esempi più evidenti di questa categoria: 
individui innocenti trasformati in mostri. Come i seguaci della 
Corte Imperitura, i fedeli della Fiamma Argentea ritengono che 
i non morti siano intrinsecamente innaturali e danneggino i 
viventi perfino con la semplice esistenza.
Entità malvagie innate. Questa è la categoria più discussa della 
lista e si basa sul concetto dei mostri, creature originarie di 
Eberron malvagie per natura. In passato la chiesa includeva 
in questa categoria meduse, arpie, troll e altre creature simili, 
affermando che anche se non per colpa loro, queste creature 
erano ricettacoli del male soprannaturale, e costituivano una 
minaccia per gli innocenti.

--- PAGE 59 ---
58
Capitolo 3   |   Fedi di Eberron
Coloro che scelgono il male. Questo abbraccia tutti gli umanoidi 
che sono nati innocenti ma hanno scelto di seguire il sentiero 
del male. Dato che tali esseri non sono malvagi per natura, 
l’obiettivo dei fedeli dovrebbe sempre essere quello di ricondurli 
alla luce.
Il male interiore. Ogni seguace della Fiamma deve riconoscere 
che in lui esiste il potenziale di compiere il male; soltanto 
tramite questa consapevolezza è possibile vigilare contro quel 
male. L’Ombra nella Fiamma non smette mai di sussurrare e 
soltanto gli stolti e gli arroganti ignorano quella minaccia.
Le entità malvagie aliene e innaturali vanno combattute con 
l’acciaio e la magia. Questo è lo scopo principale della Fiamma 
Argentea: proteggere gli innocenti da queste minacce. Quando 
tali forze si fanno avanti, i seguaci della Fiamma Argentea sono 
tenuti a mettere da parte ogni differenza finché il male non 
viene sconfitto; questo è accaduto spesso nell’Ultima Guerra, 
quando i templari al servizio di nazioni diverse hanno unito le 
forze per affrontare una minaccia soprannaturale. Se è possibile 
estirpare una minaccia senza la violenza, per esempio curando 
un licantropo anziché uccidendolo, questa soluzione non solo è 
accettabile, ma perfino lodevole. La protezione degli innocenti 
dovrebbe comunque restare la preoccupazione principale, aspetto 
che spiega perché la Crociata Argentea si sia concentrata sullo 
sterminio dei licantropi: raramente i templari disponevano delle 
risorse per catturare e curare i licantropi.
Nei confronti di chi sceglie il male e di chi cade preda del 
male interiore, la Chiesa della Fiamma Argentea incoraggia la 
compassione anziché la brutalità. I templari impugnano le armi 
contro il male innaturale, ma i frati e i ministri hanno lo scopo 
di guidare i mortali verso la luce. Gli innocenti devono sempre 
essere protetti da coloro che ambiscono a fare loro del male, 
ma chi sceglie il male dovrebbe essere convinto a convertirsi al 
bene, e i veri seguaci della Fiamma sono incoraggiati ad agire con 
empatia e compassione nei confronti di tutte le creature naturali.
In passato, la chiesa presumeva che i troll, le arpie, i worg e 
creature simili fossero malvagie per natura, quindi i templari 
eliminavano queste minacce ovunque le incontrassero. Con 
l’ascesa del Droaam e l’uso dei mercenari mostruosi da parte del 
Casato Tharashk, il Khorvaire sta scoprendo che queste creature 
non sono più intrinsecamente malvagie degli umani o dei nani. 
Quando si giunge al dunque, spetta al Custode della Fiamma 
prender una decisione su tali questioni... come nel caso in cui 
un Custode del passato decretò che i senzamorte di Aerenal non 
erano creature malvagie innaturali. Nel 992 AR, la Custode Lavira 
Tagor ha deliberato che la chiesa deve rivalutare la classificazione 
delle creature malvagie innate e che i templari dovrebbero 
giudicare le azioni delle creature in questione lasciandosi guidare 
dalla Voce della Fiamma. Da allora, il Consiglio dei Cardinali 
discute della natura del Droaam, ma la Custode Daran deve 
ancora prendere una posizione definitiva sulla questione.
I Ghaash’kala, i culti del serpente e gli altri sentieri, seguono 
tradizioni personali, anche se tutte basate sullo stesso principio: 
la Fiamma Argentea è uno strumento che consente ai virtuosi di 
combattere gli immondi e gli orrori innaturali. Anche se questi 
sentieri possono condividere delle credenze analoghe, questa 
particolare gerarchia del male è definita specificamente dal 
Custode e dalla dottrina della Chiesa del Thrane.
Eresie
La Chiesa della Fiamma Argentea rappresenta soltanto uno dei 
sentieri della fede. Fu fondata sugli insegnamenti di Tira Miron, 
ma passò meno di un anno tra la sua visione, che la condusse ad 
abbracciare la Fiamma e a radunare un esercito, e il suo estremo 
sacrificio per sconfiggere Bel Shalor. Non furono quindi le sue 
parole personali a porre le basi delle tradizioni e delle dottrine 
della chiesa, bensì quelle di coloro che combatterono al suo 
fianco nel corso di quell’anno. Tali parole furono poi affinate col 
passare del tempo da sacerdoti che non l’avevano mai incontrata; 
nonostante il divario temporale, si crede che questi sacerdoti 
fossero guidati dalla Voce della Fiamma.
Il Custode della Fiamma è legato specificamente alla Chiesa 
ufficiale della Fiamma Argentea. Il potere del Custode ha sede a 
Roccafiamma, e la fontana di fuoco che viene preservata in quella 
sede segna il punto in cui Tira Miron diede la vita per ripristinare 
le catene che vincolavano il signore supremo Bel Shalor. Alcuni 
presumono erroneamente che quella fontana sia la Fiamma 
Argentea. Sebbene rappresenti un punto focale dove il potere della 
Fiamma Argentea si riversa nel mondo e un condotto per coloro 
che cercano il consiglio della Voce della Fiamma, la Fiamma 
Argenta vera e propria è ben più di una scintilla in una cattedrale: il 
suo potere si estende su tutto Eberron, vincolando signori supremi 
di tutti i continenti. La Chiesa della Fiamma Argentea celebra il 
Custode della Fiamma, sia come ricettacolo della voce che come 
canale del potere della Fiamma. Tuttavia, i fedeli di altre culture, 
come i Ghaash’kala delle Distese Demoniache, considerano il 
Custode come un potente sacerdote e niente più.
La Chiesa della Fiamma Argentea tende a ignorare buona 
parte delle credenze alternative dei gruppi come i Ghaash’kala. 
Agli occhi della chiesa, questi orchi del Nord sono solo una 
curiosità, e le loro insolite credenze non minacciano i fedeli delle 
Cinque Nazioni. Analogamente, il Consiglio dei Cardinali non ha 
intrapreso nessuna azione per sopprimere le convinzioni estreme 
della Fiamma Pura, e ha anzi nominato il puritano Arcivescovo 
Dariznu governatore di Thaliost. In parte questo è dovuto al 
fatto che la Fiamma Pura ha reclamato la sua indipendenza nel 
corso dell’Ultima Guerra e i cardinali del Thrane hanno poche 
possibilità di imporre il loro volere ai fedeli dell’Aundair. La 
nomina di Dariznu è stata un tentativo di indurre i seguaci della 
Fiamma Pura ad accettare l’autorità di Roccafiamma. Nonostante 
la chiesa finora non abbia intrapreso nessuna azione contro la 
Fiamma Pura, la Custode Daran è profondamente turbata da 
questa setta e medita sul modo migliore di affrontare il problema.
In certi periodi le eresie hanno dilaniato la chiesa. Tra questi, 
il più famigerato è stato il Tempo delle Due Custodi. Nel 497 
AR, una contadina di nome Melysse Miron sfidò la Custode 
Kyra Danth per il controllo di Roccafiamma e della Chiesa 
della Fiamma Argentea. Melysse dichiarava di avere appreso 
da Tira Miron in persona di essere la sua discendente diretta, 
nonché legittima Custode. Sfidò molte dottrine della chiesa, 
dichiarando che il culto aveva abbandonato la retta via. E come 
la Custode Danth, anche Melysse era inspiegabilmente in grado 
di manipolare il potere della fontana di fuoco a Roccafiamma, 
compiendo miracoli che nessun sacerdote minore avrebbe mai 
potuto eguagliare. Questo diede origine a un profondo scisma, 
che durò molti anni, finché Melysse non si rivelò essere la mano 
scelta dall’Ombra nella Fiamma: non era stata la Fiamma 
Argentea, bensì il signore supremo Bel Shalor a infonderle il 
potere mostrato a Roccafiamma. Nel timore che la sua morte 
I Celestiali e la Fiamma Argentea
La Fiamma Argentea è legata a Eberron. Se un personaggio 
che venera la Fiamma lancia un incantesimo che normalmente 
contatta o evoca un alleato extraplanare, tocca il potere della 
Fiamma stessa. Potrebbe raggiungere un couatl, oppure parlare 
alla Voce della Fiamma Argentea, lo spirito di Tira Miron (anche 
se, ora che è vincolata alla Fiamma Argentea, è ben più di un 
semplice fantasma). Evoca celestiale solitamente evoca un 
couatl, estrapolando la sua essenza dalla Fiamma Argentea e 
conferendogli un’esistenza temporanea per la durata del compito 
affidatogli. Alleato planare può generare celestiali più potenti, 
che però non vengono richiamati da un altro piano; anche 
se possono usare le statistiche degli angeli, sono totalmente 
composti dalla luce pura della Fiamma, e faranno ritorno alla 
Fiamma quando il loro compito giungerà al termine.

--- PAGE 60 ---
59
Capitolo 3   |   Fedi di Eberron
potesse consentire a Bel Shalor di scegliere una nuova Anti-
Custode, Melysse non fu uccisa; fu invece pietrificata e rinchiusa 
a Rocca del Terrore, dove si trova ancora oggi.
Più recentemente la chiesa si è scissa nel 914 AR quando la 
Custode Serrain fu investita del potere temporale sulla nazione 
del Thrane. Molti accolsero con gioia l’idea di un regno fondato 
sui nobili principi della chiesa, ma molti (anche all’interno dello 
stesso Thrane) credono che investire i cardinali e il Custode 
del potere politico distragga la chiesa dalla sua missione vera 
e propria, e offra troppe occasioni di corruzione. Questo ha 
fornito una giustificazione ai templari stranieri che combatterono 
contro il Thrane nell’Ultima Guerra; affermavano di continuare 
a rispettare l’autorità spirituale della Custode, ma ritenevano che 
la chiesa non avrebbe dovuto regnare su un Galifar riunificato. 
I sacerdoti di Capo Tempesta si spinsero perfino a condannare 
la teocrazia e la Custode Serrain. Sulla scia di questa divisione, 
Capo Tempesta fu formalmente separata da Roccafiamma; non 
riceve nessun supporto, e Roccafiamma non riconosce i suoi 
sacerdoti all’interno della gerarchia ecclesiastica. Di conseguenza, 
Capo Tempesta è diventata un rifugio per tutti quelli che credono 
nei principi della Fiamma ma ne contestano la dottrina.
Spetta al DM decidere se la crepa tra la teocrazia e la Fiamma 
Pura potrebbe allargarsi, o se i fedeli resteranno uniti. C’è sempre 
spazio per nuove rivelazioni, o convinzioni pronte a tracciare un 
nuovo sentiero che i credenti possano seguire.
Corruzione
La Chiesa della Fiamma Argentea ha ambizioni elevate ed è 
facile trovarla mancante quando non riesce a soddisfare quelle 
aspettative. Sebbene le occasioni di corruzione all’interno della 
chiesa non manchino, spesso sono esagerate. Le storie che parlano 
dei sacerdoti corrotti fanno più colpo di quelle dei ministri virtuosi 
che pensano solo ad aiutare il prossimo, ma la maggior parte 
dei sacerdoti si sforza veramente di tenere fede ai principi della 
chiesa: resistere al male interiore, trattare gli altri con empatia 
e compassione e lavorare tutti assieme per il bene comune. La 
verità non è che la chiesa è un’istituzione fondamentalmente 
corrotta, ma che nessuno è perfetto: le imperfezioni dei fedeli 
possono facilmente essere sfruttate dall’Ombra nella Fiamma o 
semplicemente sfociare nella superbia o nell’avidità.
Quando si ha a che fare con i fedeli corrotti, bisogna tenere 
presente di quale tipo di “corruzione” si tratta e da dove viene. 
C’è una differenza notevole tra il sacerdote Brelandiano che esige 
oro in cambio di una benedizione e l’inquisitore del Thrane che, 
in preda allo zelo fanatico nella lotta contro il male, finisce per 
cedere alla crudeltà.
Gli zeloti rappresentano la forma più comune di corruzione, 
specialmente tra i paladini o i chierici. Uno zelota è fedele 
ai principi della fede, ma perde di vista l’importanza della 
compassione e cede al male proprio mentre persegue la missione 
di combatterlo nel mondo. Questo include coloro che compiono 
crudeltà evitabili, specialmente quando affrontano chi ha scelto 
il male. Gli zeloti non sono interessati al denaro o al potere, e 
rischiano la vita per difendere gli altri; riescono semplicemente a 
giustificare le loro azioni spietate e malvagie in nome di un bene 
superiore. Questo è il peccato principale della Fiamma Pura, ma 
gli zeloti sono presenti ovunque.
Gli opportunisti cercano di usare la loro autorità religiosa per 
il tornaconto personale. Questo solitamente prevede far pagare la 
gente per quei servizi che dovrebbero concedere gratuitamente, o 
utilizzare per fini personali l’oro e le conoscenze accumulate nel 
nome della chiesa. A Sharn, l’Arcigerofante Ythana Morr viene 
spesso accusata di usare i templari come mercenari e di fungere 
da braccio armato dei mercanti locali. Di solito questo denota una 
fondamentale mancanza di fede: ne consegue che gli opportunisti 
raramente sono in grado di manipolare la magia divina. Se un 
opportunista riesce a incanalare il potere della Fiamma, significa che 
in qualche modo può giustificare questi concetti conflittuali: crede 
veramente che le sue azioni siano degne e tornino a vantaggio di 
una causa superiore, anche se coincidenza vuole che gli riempiano 
le tasche di denaro. Un tale personaggio potrebbe esser convinto di 
avere bisogno di maggiore influenza o ricchezza per aiutare gli altri, 
o che sia necessario combattere il fuoco con il fuoco, mostrando 
ai malvagi l’errore delle loro scelte attraverso mezzi politici o 
economici. Prima dell’Ultima Guerra, gli opportunisti erano presenti 
soprattutto nel Breland, ma con l’ascesa della teocrazia, molti hanno 
fatto capolino anche nel Thrane.
I Contaminati sono il tipo peggiore di corrotti: sacerdoti o 
templari che servono consapevolmente i Signori della Polvere 
o l’Ombra nella Fiamma spacciandosi per servitori della luce. 
Un Contaminato può spacciarsi per un sacerdote devoto (come 
fece Melysse Miron nel Tempo delle Due Custodi), pur traendo 
il proprio potere dall’Ombra nella Fiamma. Deve comunque 
dimostrare una fede profonda, ma la sua devozione va a principi 
molto diversi. La forma più diffusa di questa corruzione è il culto 
della Fiamma Sussurrante, descritto nella sezione “I Culti del 
Drago Sotterraneo”. Esistono però anche Contaminati solitari, 
che abbracciano la loro malvagità interiore nella solitudine. 
Quando il DM usa un nemico Contaminato, dovrà chiedersi cosa 
lo ha spinto ad abbracciare l’oscurità al posto della luce. I Signori 
della Polvere gli hanno promesso qualcosa di inestimabile valore? 
Crede che i mortali siano fondamentalmente compromessi o che 
la crudeltà di Bel Shalor sia la condizione normale dell’umanità? 
Si considera in qualche modo l’eroe della storia?
Le Vie della Fede
La Fiamma Argentea è più antica dell’umanità stessa. La Chiesa 
della Fiamma Argentea è la manifestazione dominante di questa 
fede nel Khorvaire, ma un personaggio può essere un seguace 
della Fiamma Argentea anche senza avere legami con la chiesa. Al 
momento di creare un personaggio giocante o un PNG, è possibile 
prendere in considerazione le opzioni seguenti. Chi è interessato a 
giocare un personaggio Contaminato può consultare la sezione “I 
Culti del Drago Sotterraneo” più avanti in questo capitolo.
La Fede Comune
I templari, i frati e i ministri fanno tutti parte della gerarchia ufficiale 
della Chiesa della Fiamma Argentea. Un personaggio può però 
essere un accolito senza dover essere necessariamente un chierico. 
Le Lacrime di Miron
Molti credono che le Lacrime di Miron siano una leggenda 
metropolitana: un ordine segreto di spie e di assassini nascosto nel 
cuore della Chiesa della Fiamma Argentea e celato perfino agli occhi 
della Custode e dei Cardinali. Stando a quanto si racconta, Tira 
Miron previde il pericolo dell’Ombra nella Fiamma. Alla vigilia della 
battaglia contro Bel Shalor, Tira incaricò il suo fidato compagno 
Samyr Kes di tenere d’occhio la Chiesa ventura per individuare ogni 
segno di corruzione immonda, salvare chi poteva ancora essere 
salvato ed eliminare gli altri. Chi crede a queste storie afferma che 
furono gli agenti delle Lacrime di Miron a riconoscere la minaccia di 
Melysse Miron e a smascherarla come agente di Bel Shalor.
Spetta al DM decidere se questo ordine esiste ancora o si è 
estinto molto tempo fa. Se è ancora attivo, Samyr Kes, un elfo la cui 
lunga vita è stata estesa dalla Fiamma, potrebbe essere disgustato 
dalla corruzione della chiesa moderna. Oltre a combattere contro la 
corruzione degli immondi, le Lacrime di Miron potrebbero prendere 
di mira gli avidi sacerdoti del Breland, lottare contro l’estremismo 
della Fiamma Pura nell’Aundair o perfino cercare di abbattere 
la teocrazia Thranese, deplorandone l’influenza corruttrice sulla 
chiesa. I personaggi giocanti più virtuosi potrebbero essere reclutati 
nell’ordine. In alternativa, potrebbe scoppiare il caos quando un 
alleato dei personaggi giocanti (in segreto un servitore dei Signori 
della Polvere) viene preso di mira dalle Lacrime.

--- PAGE 61 ---
60
Capitolo 3   |   Fedi di Eberron
Potrebbe essere un ranger che si affida alla Fiamma per affinare 
la sua mira pur non avendo un ruolo formale presso la fede. Molti 
popolani del Thrane rientrano in questa categoria: individui devoti 
alla fede, ma non facenti parte della struttura ecclesiastica. Che 
ruolo svolge la Fiamma Argentea nella vita quotidiana?
Esistono alcuni dettami essenziali che guidano le masse dei 
fedeli. Un contadino forse non ha la forza per combattere contro 
i mali alieni, ma può sempre vegliare contro il male interiore 
e aiutare chi ha intorno a scegliere la luce anziché l’oscurità. 
La dottrina della chiesa sprona i fedeli ad agire con empatia e 
compassione, a cercare di capire i problemi del prossimo e ad 
alleggerire i fardelli altrui, a evitare di rispondere alla collera con 
la collera e a ricorrere alla violenza soltanto come ultima risorsa. 
Non tutti riescono a restare fedeli a questi ideali e l’Ultima Guerra 
si è rivelata un periodo intrinsecamente violento. La fede, però, 
incoraggia comunque tutti quanti a resistere al male interiore e ad 
abbracciare invece le virtù della generosità e della compassione.
Come descritto in precedenza, la chiesa enfatizza l’unità contro 
le minacce soprannaturali. Il mondo è un luogo pericoloso e 
chi è dotato di forza dovrebbe sempre usarla per difendere gli 
innocenti. Ogni villaggio del Thrane mantiene una milizia pronta 
a difendere la comunità dall’innaturale. Il tiro con l’arco è una 
pratica devozionale molto diffusa presso i fedeli; alcuni dicono 
che le frecce piumate variopinte rappresentano i couatl che 
difendono gli innocenti, ma si tratta anche di un modo molto 
pratico per mantenersi più lontani possibile dai pericoli.
La Chiesa del Thrane crede nel valore della gerarchia, ma 
la chiesa non può conferire i poteri divini di un chierico o di un 
paladino: quelli sono frutto della fede e degli intenti più nobili. 
Di conseguenza è possibile interpretare un personaggio che trae 
potere dalla Fiamma pur non avendo nessun legame formale 
con la chiesa vera e propria. In questo caso la questione centrale 
è: nel caso di un paladino, cosa lo ha spinto a decidere di non 
diventare un templare? Crede che la gerarchia sia corrotta? 
O sente semplicemente di essere stato chiamato a seguire un 
sentiero diverso?
La Gerarchia Ecclesiastica
I background sono un modo facile per creare un personaggio con 
un posto ben preciso nella gerarchia ecclesiastica della Fiamma 
Argentea. I ministri e i frati solitamente hanno un background da 
accolito, mentre il privilegio Grado Militare del background da 
soldato può rappresentare un rango da templare. Il personaggio 
è ancora un agente attivo della chiesa o è stato sollevato dai suoi 
doveri dopo avere servito con onore? Eberron: Rinascita Dopo 
l’Ultima Guerra presenta i templari come opzione per un ordine 
religioso che funga da patrono di gruppo. Tuttavia, il personaggio 
può anche prestare servizio da solo. I Frati della Fiamma 
Argentea hanno il compito di vagare per il mondo e di combattere 
il male attraverso i loro atti di compassione e di carità; nel caso di 
un personaggio che sia un frate dotato dei poteri di un paladino 
o di un chierico, i suoi doveri includerebbero sicuramente la
protezione degli innocenti dalle forze soprannaturali del male
ovunque esse si manifestino. Un altro personaggio potrebbe
essere un templare che ha lasciato l’ordine ma continua a
combattere il male come avventuriero, oppure un templare
incaricato di compiere una missione specifica che coincide con
gli obiettivi degli avventurieri. O ancora, il personaggio potrebbe
essere collegato all’Argentum, un ordine che nacque con lo scopo
di trovare e distruggere gli oggetti magici più pericolosi, ma che
in seguito è diventato il braccio spionistico della chiesa.
Al momento di creare un personaggio collegato alla gerarchia, il 
giocatore dovrà riflettere su quale ramo della chiesa il personaggio 
considera la sua casa e in che modo questa scelta influenza il suo 
punto di vista. Se il personaggio è stato addestrato a Roccafiamma, 
molto probabilmente è diventato un convinto sostenitore dei 
cardinali e della teocrazia. Per contro, se proviene dal Breland, 
potrebbe risultare più pragmatico, se non dichiaratamente 
corrotto. Un chierico che abbia prestato servizio a Sharn potrebbe 
scegliere il background da criminale anziché quello da accolito; 
non esercita più un’influenza significativa all’interno della chiesa 
ma può contare su vari amici nei bassifondi.
L’Eroe Popolare Toccato dalla Fiamma
Un personaggio non deve necessariamente aderire alla fede della 
Fiamma Argentea per attingere al suo potere. La stessa Tira 
Miron era una devota paladina di Dol Arrah quando un couatl la 
indirizzò sul sentiero della Fiamma Argentea. In ultima analisi, 
la Fiamma è una riserva di energia divina che può infondere 
potere a chiunque cerchi di difendere l’innocente dai mali 
soprannaturali. Nel caso di un paladino, questi poteri potrebbero 
essergli giunti inaspettatamente quando si è gettato nel pericolo 
per proteggere un gruppo di sconosciuti da un ghoul. Oppure 
potrebbe avere sentito una voce che lo guidava sul cammino 
della virtù: era la Voce della Fiamma Argentea? O forse un 
couatl che voleva affidargli un’impresa specifica? In ogni caso 
un personaggio può essere un campione della Fiamma Argenta 
pur non avendo alcun legame con la chiesa, e perfino ignorando 
completamente la fede e non riconoscendola come fonte del suo 
potere divino. Le manifestazioni delle sue capacità risulteranno 
probabilmente evidenti a qualsiasi studioso di religione; i suoi 
incantesimi potrebbero manifestarsi con un bagliore argentato 
e il suo guardiano della fede potrebbe essere un couatl. Il 
personaggio ignora semplicemente la fonte del suo potere, o gli 
dà una spiegazione e una definizione diverse?
I Ghaash’kala
Le tradizioni dei Ghaash’kala non solo sono più antiche 
della Chiesa della Fiamma Argentea moderna, ma risalgono 
addirittura a un’epoca più antica della civiltà umana vera e 
propria. I guerrieri e i sacerdoti dei Ghaash’kala sorvegliano 
la vasta rete di canyon che separa le Distese Demoniache dal 
resto del Khorvaire, impedendo sia agli immondi che ai barbari 
delle Tribù della Carogna di minacciare gli innocenti. In origine 
i Ghaash’kala erano tutti orchi, ma nel corso dei secoli questo 
sacro dovere ha attirato anche i membri di altre razze. Un 
forestiero o un eremita di qualsiasi razza (ma specialmente un 
mezzorco) potrebbe affermare di avere prestato servizio presso i 
Ghaash’kala.
I Ghaash’kala venerano Kalok Shash, “la Fiamma della 
Fratellanza”. Sebbene seguano gli stessi principi basilari delle 
altre forme della Fiamma Argentea, sono impegnati in una lotta 
brutale e infinita in una terra aspra e letale. Di conseguenza, 
per guidare i mortali verso la luce si concentrano quasi 
totalmente sullo scontro con il male soprannaturale e molto 
meno sull’esercizio della compassione. Rischiano comunque 
la vita ogni giorno per proteggere tutti i mortali dai mali delle 
Distese. Solitamente considerano la gente “del Sud” (intendendo 
tutto ciò che si trova a sud delle Distese Demoniache) debole e 
ingenua, ma ritengono comunque che sia loro dovere proteggere 
quegli innocenti dal male. Non si curano di non ricevere alcun 
riconoscimento per la loro eterna vigilanza; è una guerra che deve 
essere combattuta.
Al momento di creare un personaggio legato ai Ghaash’kala, 
il giocatore dovrà chiedersi perché il personaggio ha lasciato 
la sua postazione per recarsi a sud. Ha una missione specifica? 
È guidato da una visione divina? Oppure è stato esiliato dalle 
Distesa per qualche motivo? E in questo caso, ha rivelato la verità 
ai suoi compagni avventurieri?
La Fiamma Pura
Questa branca estremista della Chiesa della Fiamma Argentea 
divenne popolare a seguito della Crociata Argentea. Gli 
Aundairiani le cui famiglie avevano sopportato per decenni il 
terrore seminato dai licantropi abbracciarono la Fiamma come 

--- PAGE 62 ---
61
Capitolo 3   |   Fedi di Eberron
LAURA HIRSBRUNNER
arma della loro liberazione, ma essendo la loro fede nata sul 
campo di battaglia, i suoi principi ne sono risultati distorti. Il 
principio essenziale della Fiamma Argentea è difendere gli 
innocenti, ma chi segue la Fiamma Pura la considera uno 
strumento per punire i malvagi. Per loro non c’è alcuno spazio 
per la compassione; pur accettando l’idea che i signori supremi 
e l’Ombra nella Fiamma possano condurre i mortali sulla strada 
del male, si concentrano sulla distruzione del male che alberga in 
loro tramite il fuoco, e non sulla compassione.
I tratti primari che definiscono la Fiamma Pura sono proprio 
quest’aspra violenza e questa concezione radicale della giustizia. 
Non si può scendere a patti con i maligni, e non esiste nessuna 
gradazione nel male; nessun atto malvagio deve essere tollerato. 
Molti seguaci della Fiamma Pura sono straordinariamente fedeli 
alla Voce della Fiamma e credono che il Custode sia un essere 
divino. Tuttavia, molti diffidano anche dei cardinali del Thrane, e 
se mai la Custode dovesse proclamare qualcosa di contrario alle 
loro credenze, non esiterebbero ad attribuire tale proclama ai 
cardinali corrotti che hanno messo quelle parole nella sua bocca. 
Un movimento di Thaliost fa pressioni sull’Arcivescovo Dariznu 
affinché raduni le forze e conquisti Roccafiamma per “liberare la 
custode”, anche se la Fiamma Pura non ha le forze, le risorse o 
l’addestramento necessario per compiere un’impresa del genere.
I membri della Fiamma Pura sono intolleranti, rigidi e violenti, 
e rifiutano i principi compassionevoli della fede, negando che 
tutti siano uguali alla luce della Fiamma. Tuttavia, a causa della 
loro fanatica devozione alla lotta contro il male, potrebbero 
comunque offrire agli avventurieri qualche forma di assistenza 
contro una concreta minaccia soprannaturale. I Puristi sono 
generalmente dei PNG e non dei personaggi giocanti, in quanto 
la loro natura intollerante e intransigente finirebbe per provocare 
scontri con gli altri avventurieri. Detto questo, un personaggio 
giocante potrebbe essere un ex-Purista in cerca di redenzione per 
il suo comportamento scellerato, o forse un giovane Aundairiano 
ribellatosi a una formazione Purista e desideroso di ampliare i 
suoi orizzonti.
Culti del Serpente
I culti del serpente sono la più antica tradizione della Fiamma 
Argentea, anche se in epoca odierna sono pressoché sconosciuti. 
Anziché venerare la Fiamma vera e propria, i culti del serpente 
onorano gli innumerevoli couatl il cui sacrificio le diede la nascita. 
Un mito comune racconta che i couatl nacquero dall’ultimo 
soffio di Siberys, esalato per arginare la malvagità di Khyber. 
Questi culti affermano che la Fiamma Argentea venne a formarsi 
quando i couatl sacrificarono le loro esistenze individuali e fusero 
assieme la loro energia celestiale per vincolare i signori supremi; 
vari studi confermano questa teoria, anche se essa non viene 
inclusa nella dottrina comune della chiesa. Anziché venerare 
una Voce o una Custode della Fiamma, i culti del serpente 
ascoltano la guida dei couatl veri e propri. Alcuni couatl sono 
rimasti separati dalla Fiamma al fine di fungere da guardiani 
o di compiere missioni specifiche. In certe occasioni, i couatl
potrebbero fungere temporaneamente da guide spirituali; questo
è quanto è accaduto nel caso di Tira Miron, e potrebbe accadere
nel caso di un aasimar legato alla Fiamma Argentea.
Per un membro di un culto del serpente, il background da 
eremita può essere una buona opzione per rappresentare le 
conoscenze segrete riguardo alla Fiamma Argentea possedute 
dal personaggio ma ignote alla chiesa moderna. Se un 
personaggio è legato a un culto del serpente, il giocatore può 
definire assieme al DM le dimensioni, le origini e le influenze di 
quel culto. La sua setta è una banda di sei individui che vivono 
nel Deserto della Lama? Oppure il personaggio è legato agli 
Shulassakar, una razza di yuan-ti dalle piume variopinte che si 
nasconde nell’ombra da millenni? Ha una missione specifica da 
compiere? Oppure ha una ragione meno spirituale per andare 
all’avventura, nonostante la sua insolita fede?
Il Sangue di Vol: 
La Divinità Interiore
La vita è dolore, una lotta incessante contro la fame, la malattia 
e la disperazione. Ogni giorno siamo un passo più vicini alla 
tomba, e tutto quello che ci attende oltre la tomba è Dolurrh e la 
disintegrazione dell’anima. Quale dio giusto può avere concepito 
un mondo del genere? Quale benevolo Sovrano 
condannerebbe le sue creazioni a una sorte 
così triste?
E se la mortalità potesse essere vinta? 
Forse ognuno di noi ha una scintilla di 
divinità dentro di sé, una scintilla che 
può diventare una forza in grado di 
rivaleggiare con la Fiamma Argentea. 
Forse un giorno porremo fine al 
ciclo di morte e disperazione, e 
tutti potranno vivere abbastanza a 
lungo da scoprire la loro divinità 
interiore. Fino ad allora, il 
massimo che possiamo fare 
è restare vicini alla nostra 
famiglia e ai nostri amici, 
sfidare la crudeltà del fato e 
lottare per vivere più a lungo 
possibile.
Questo è il messaggio 
del Sangue di Vol. La vita 
è sofferenza e la morte è 
annientamento, ma è possibile 
sfidare questo fato crudele... e forse 
spezzare questo ciclo una volta per tutte.
Fondamenti della Fede
Molti seguaci del Sangue di Vol si definiscono Cercatori della 
Divinità Interiore (o più semplicemente Cercatori), anche se 
esistono altre tradizioni all’interno di questa fede. Il Sangue 
di Vol è stato a lungo guardato con disdegno: gli osservatori 
esterni lo considerano spesso un culto della morte, associandolo 
erroneamente al culto di Katashka il Custode del Portale 
(descritto successivamente in questo capitolo) o incolpando i 
suoi membri di ogni piaga e afflizione. In mezzo a tutta questa 
disinformazione e timore, qual è la verità sul Sangue di Vol?
Nata nel Khorvaire
I coloni umani che giunsero nel Khorvaire portarono con loro 
la fede della Schiera Sovrana, mentre il Sangue di Vol ebbe 
origine nel continente. La stirpe di Vol era una dinastia nobiliare 
di Aerenal, come descritto nel capitolo 2, e vantava una lunga 
tradizione necromantica le cui radici risalivano a Xen’drik. 
Quando i membri della stirpe di Vol svilupparono il marchio 
del drago noto come Marchio della Morte, si dedicarono a una 
serie di rischiosi esperimenti mirati a sbloccarne i pieni poteri. 
Tutto questo si concluse con la Corte Imperitura e i Draghi 
dell’Argonnessen che unirono le forze per sopprimere tutte le 
stirpi che portavano il Marchio della Morte. Al termine di questa 
brutale epurazione, agli elfi che avevano sostenuto Vol ma non 
appartenevano al suo sangue fu offerto di scegliere se partire 
in esilio o giurare fedeltà ai Re Fratelli di Aerenal. Il risultato fu 
un’ondata di esuli elfi che si stabilirono nei Principati di Lhazaar 
e si diffusero a ovest nel territorio dell’odierno Karrnath.
Quegli esuli portarono con loro la conoscenza della 
necromanzia, assieme alle storie di come l’eroica famiglia di Vol 
aveva tentato di ascendere al rango di divinità solo per essere 
distrutta dall’invidia degli dei. Il popolo della regione non sapeva 
nulla delle tradizioni Aereni o dei marchi del drago, e mescolò 

--- PAGE 63 ---
62
Capitolo 3   |   Fedi di Eberron
questa storia con la propria esperienza di vita in una terra 
crudele, con la tirannia dei signori locali e le false promesse 
dei sacerdoti dei Sovrani. Così facendo, finirono per scoprire 
qualcosa di vero. La stirpe di Vol non aveva mai cercato la divinità 
interiore, ma quei primi sacerdoti l’avevano trovata, attingendo al 
potere divino generato dalla loro fede e dalle loro anime.
E così, nonostante il nome, questa religione non fu mai 
praticata dalla stirpe di Vol, e nemmeno dalla famigerata Erandis 
Vol in persona, che nel periodo in cui la fede si sviluppò si teneva 
nascosta. Si tratta di una fede nata da un miscuglio di miti e 
tradizioni degli elfi e degli umani. Sebbene i fedeli credano che 
“Vol” sia stata la prima persona a trovare la divinità interiore 
e a sfidare la maledizione della mortalità, la fede si basa sulla 
scintilla di divinità racchiusa in ogni individuo, e non sul culto di 
questa favoleggiata Vol. Nemmeno i più devoti sacerdoti di Vol 
conoscono l’identità di Erandis Vol, anche se rispettano il nome 
di “Vol” come quello dell’autrice dei loro testi sacri, convinti che 
questa Vol abbia sfidato i Sovrani e che sia poi stata distrutta da 
quelle divinità invidiose, una martire della fede. Gli studiosi dei 
Cercatori moderni discutono ancora oggi sulle origini del nome, 
chiedendosi se Vol fosse un individuo o un gruppo di persone e 
se fosse collegato o meno alla stirpe elfica. Quindi, se Erandis Vol 
dovesse dichiarare la sua vera identità, molti dei fedeli sarebbero 
impressionati dalla sua discendenza, ma la sua stirpe da sola non 
basterebbe a conferirle un’autorità divina.
Sempre in Contrapposizione
Alcuni millenni fa, quando la fede del Sangue di Vol comparve 
nel Khorvaire antecedente al Galifar, entrò in contrasto con le 
credenze e le autorità dominanti dell’epoca. I reggenti tirannici 
dichiaravano che le loro dinastie e il loro diritto a regnare erano 
stati sanciti dai Sovrani in persona. Sfidando la benevolenza dei 
Sovrani, i primi Cercatori sfidarono anche i despoti dell’epoca. 
Col passare del tempo quei meschini tiranni caddero, ma la 
Schiera Sovrana rimase la fede dominante dell’umanità nel 
Khorvaire, e il divario filosofico tra i Cercatori e i Vassalli non 
fece che crescere.
I Cercatori venivano anche ostracizzati per il loro uso della 
necromanzia, generalmente considerata tabù e condannata da 
Aureon e Dol Arrah. Questo pregiudizio non fece che peggiorare 
con la nascita del Galifar e della Chiesa della Fiamma Argentea, 
che riteneva i non morti esseri intrinsecamente nocivi, e che la 
loro mera esistenza risucchiasse la vita dal mondo. Questo a sua 
volta spingeva la gente a incolpare i Cercatori delle epidemie e 
delle malattie dei raccolti. Tuttavia, il Sangue di Vol è una fede 
basata proprio sul principio di un universo oppressivo, e ha 
resistito nonostante tutti i pregiudizi e le persecuzioni. D’altro 
canto, non si è mai diffusa troppo oltre le aspre terre in cui ha 
avuto origine, e ancora oggi i Cercatori vengono spesso guardati 
con timore e sospetto.
L’Unione fa la Forza
“L’universo è contro di noi, 
possiamo solo contare sull’aiuto reciproco”.
Questo è uno dei principi basilari del Sangue di Vol. Nonostante 
le sue tetre premesse, è una fede che enfatizza il valore 
dell’amicizia, della famiglia e della comunità. Non esistono 
divinità benevole che vegliano su di noi, quindi dobbiamo 
prenderci cura gli uni degli altri. La morte è la fine di tutto, 
quindi non possiamo permetterle di sottrarci i nostri cari 
senza combattere. E dato che non c’è nessun piacevole aldilà 
ad attenderci, dobbiamo fare tesoro del tempo che passiamo 
con le persone che amiamo. Sono questi i valori che hanno 
sostenuto il Sangue di Vol per secoli: la profonda dedizione alla 
comunità e la volontà di collaborare anche di fronte ad avversità 
apparentemente insormontabili.
La Divinità Interiore
“La divinità è nascosta nel nostro sangue”.
Agli occhi del Cercatore, la vita e l’anima sono entrambe forze 
divine. Ogni anima racchiude il potenziale di evolversi e di 
sviluppare un potere divino... ma si tratta di un’impresa che 
richiede tempo e forza di volontà, e molti mortali muoiono prima 
di portarla a termine.
Un incantatore divino che segue il Sangue di Vol crede che i 
propri poteri provengano dalla sua stessa anima. Un paladino 
si appella al potere del suo stesso sangue quando cura i suoi 
alleati o punisce i suoi nemici. Le manifestazioni magiche 
visibili del Sangue di Vol solitamente appaiono come aloni 
di energia cremisi, come se dall’incantatore si diramassero 
dei tentacoli luminosi fatti di sangue. Ma quel potere non 
appartiene esclusivamente all’incantatore. Si prenda il caso 
di un sacerdote Cercatore che lancia comunione; come può 
ottenere delle informazioni di cui non sia già al corrente? La 
risposta sta nel fatto che la divinità interiore è qualcosa di molto 
più grande dell’incantatore. È un dio, dotato di poteri celestiali 
che l’incantatore non può concepire o immaginare... ma è un 
dio ancora in forma di crisalide, in attesa di nascere. Quando 
l’incantatore lancia un incantesimo, risveglia un minuscolo 
frammento del potere di quel dio; quando l’incantesimo è 
compiuto, quel potere torna ad assopirsi.
O almeno, questo è ciò che crede un Cercatore. Gli studiosi 
delle altre fedi affermano che i Cercatori farneticano, e che i 
loro poteri provengono da qualche fonte esterna; si tratta delle 
stesse farneticazioni che consentono a un chierico forgiato di 
ottenere la magia dalla sua devozione al Signore delle Lame. 
Tuttavia, i Cercatori sacerdoti ritorcono questa teoria contro i loro 
oppositori. Chi può dimostrare che tutti i chierici non traggano 
potere semplicemente dalla loro scintilla divina? Che perfino un 
paladino di Dol Arrah non creda erroneamente di ricevere i suoi 
poteri dall’alto quando in realtà tutto proviene da dentro di lui?
La Necromanzia e i Non Morti
Il Sangue di Vol ebbe origine dalla collaborazione con alcuni 
necromanti Aereni, e questa fede è sempre stata associata ai non 
morti. Innanzitutto, questo legame nasce da esigenze concrete. 
I Cercatori non hanno alcuna riverenza per i cadaveri; la divinità 
interiore è legata alla vita e all’anima, e quando quelle due cose non 
ci sono più, ciò che resta è solo un ammasso di carne e ossa. Ne 
consegue che molti Cercatori scelgono di fare buon uso dei loro 
cadaveri. La fede si basa sul concetto di servire la propria comunità: 
perché lasciare che un cadavere vada sprecato quando potrebbe 
tornare utile alla propria famiglia e ai propri amici? Di conseguenza, 
i non morti privi di mente sono una presenza diffusa nelle comunità 
di Cercatori, dove prestano servizio come guardiani, svolgono lavori 
pesanti e sbrigano altre semplici mansioni.
Tuttavia, uno dei malintesi più comuni è quello secondo cui i 
Cercatori vorrebbero diventare non morti. Alcuni lo fanno, spinti 
esclusivamente dalla paura dell’oblio, ma la non morte è una 
miserevole parvenza di vita, non un trionfo. La divinità interiore 
è legata al sangue e all’anima di un individuo, quindi i Cercatori 
credono che le anime dei non morti restino intrappolate nei loro 
cadaveri e che la loro scintilla divina vada perduta. Chi abbraccia 
la non morte è considerato un martire e in genere è tenuto a 
proteggere e servire la sua comunità di Cercatori. Uno dei più 
noti tra questi campioni è il signore delle mummie Malevanor, 
il sommo sacerdote di Atur. Prima di lui, il sommo sacerdote di 
Atur era la mummia Askalor, che occupò quella posizione per 
oltre cento anni, ma alla fine si stancò della sua lunga esistenza 
da non morto. Quando Malevanor rimase gravemente ferito 
durante l’Ultima Guerra, Askalor trasferì il suo potere e la sua 
esistenza da non morto nel suo apprendista. Questo solleva una 
domanda interessante: se la divinità interiore risiede nel sangue, 
in che modo Malevanor può lanciare magie divine? La risposta 

--- PAGE 64 ---
63
Capitolo 3   |   Fedi di Eberron
JAMES AUSTIN
sta nel fatto che i membri delle comunità di Cercatori versano il 
loro sangue nel corso di appositi rituali e lo condividono con i loro 
campioni. I vampiri bevono questo sangue, mentre le mummie 
o i lich vi si immergono. In questo modo i sacerdoti non morti 
traggono potere dal sangue dei fedeli viventi.
Un altro aspetto della lunga associazione tra il Sangue di Vol 
e la necromanzia è il fatto che le comunità di Cercatori tendono 
a formarsi all’interno o nei pressi delle zone di manifestazione di 
Mabar. Sebbene queste aree siano spesso inospitali o pericolose, 
nel corso di molti secoli i Cercatori hanno imparato ad attingere 
alle energie di questi posti. Dato che le zone di manifestazione 
di Mabar sono solitamente sterili, spesso gli osservatori esterni 
accusano i Cercatori di inaridire il territorio. In realtà i Cercatori 
spesso celebrano dei rituali che limitano gli effetti negativi delle 
zone di manifestazione. Quindi invece di provocare le epidemie e 
la sterilità associate a Mabar, spesso si sforzano di prevenirle.
Guerra e Pace
Nel corso della storia il Sangue di Vol è stato trattato con timore 
e sospetto dai popoli delle Cinque Nazioni. È una fede che è 
rimasta nascosta nell’ombra. Le cose cambiarono all’inizio 
dell’Ultima Guerra, quando una carestia mise in ginocchio la 
nazione del Karrnath. Re Kaius I accettò l’aiuto del Sangue di Vol. 
I Cercatori misero i loro soldati non morti e la loro esperienza 
necromantica al servizio del regno. Con la risorse della corona 
a sostenerli, i Cercatori poterono sviluppare armi e rituali 
necromantici mai immaginati prima. In cambio, Kaius elevò il 
Sangue di Vol a religione di stato ufficiale. I signori della guerra 
furono incoraggiati ad abbracciare la fede, e le famiglie dei 
Cercatori ricevettero terre e titoli.
Per qualche tempo, il Sangue di Vol si diffuse e fu acclamato... 
o almeno così sembrava. Molte vecchie famiglie dei signori della 
guerra disprezzavano ancora i Cercatori e ritenevano che l’uso dei 
non morti in battaglia gettasse fango sulle orgogliose tradizioni 
marziali dei loro antenati. Verso la fine della guerra, la Reggente 
Moranna voltò le spalle alla fede e il Sangue di Vol divenne il capro 
espiatorio di tutti i problemi del Karrnath. Moranna proclamò che 
le carestie e le pestilenze che avevano tormentato il popolo erano 
state causate dai Cercatori. I nobili dei Cercatori furono spogliati 
delle loro terre. I loro ordini cavallereschi furono sciolti. Alcuni (tra 
cui il famigerato Ordine dell’Artiglio di Smeraldo) si rifiutarono di 
arrendersi, ma molti Cercatori rimasero fedeli alla loro nazione 
anche quando essa li tradì.
Oggi il Sangue di Vol è tornato nell’ombra, anche se esistono 
ancora dei Cercatori che servono la corona. Kaius III ha sigillato 
la maggior parte delle sue forze non morte nelle cripte sotterranee 
di Korth e Atur, ma non è ancora disposto a rinunciare per sempre 
a questo vantaggio strategico. Il Forte delle Ossa e il Forte Zombi 
rimangono due bastioni di fedeli Cercatori. La fede, tuttavia, non 
è più apprezzata e le vecchie dinastie dei signori della guerra 
continuano a ribadire che il Karrnath avrebbe vinto la guerra, se 
solo si fosse affidato all’acciaio e all’abilità, anziché alle magie 
corrotte. Un personaggio Cercatore Karrnathi sostiene la corona 
e crede che Kaius III faccia solo quello che è necessario per 
conservare il sostegno dei signori della guerra, oppure disprezza 
Kaius III e Moranna per avere tradito la sua fede?
Le Vie della Fede
Al momento di creare un personaggio giocante o un PNG associato 
al Sangue di Vol, è possibile prendere in considerazione i sentieri 
seguenti per determinare quale si adatta meglio al personaggio.
I Cercatori della Divinità Interiore
I Cercatori della Divinità Interiore sono la tradizione più grande e 
diffusa associata al Sangue di Vol. La loro fede non è strutturata 
formalmente come nella Chiesa della Fiamma Argentea o della 
Schiera Sovrana. Nella maggior parte dei casi, i Cercatori si 
tengono isolati e vivono nei loro villaggi o piccoli paesi, oppure 
in qualche quartiere separato di una comunità più grande, dove 
Celestiali, Immondi e il Sangue di Vol
Se il potere del Sangue di Vol è un potere interiore, chi risponde 
quando un chierico evoca un celestiale o si appella a un alleato 
planare? Una risposta semplice per il DM consiste nell’usare 
un essere che possiede le statistiche di un celestiale o di un 
immondo, ma che è fatto di sangue e magia; è una manifestazione 
dell’essenza divina dell’incantatore stesso che scompare una volta 
portato a termine il suo compito. Potrebbe sembrare una strana 
variante di alleato planare, un incantesimo che solitamente richiede 
un pagamento a una forza esterna, ma anche un alleato estrapolato 
dall’essenza dell’incantatore può esigere un servizio in cambio. Tale 
prezzo potrebbe essere considerato una richiesta dell’inconscio 
dell’incantatore, qualcosa che l’incantatore sa di dover fare, ma che 
ha tentato di ignorare. In alternativa, potrebbe essere un’impresa 
misteriosa senza nessun obiettivo discernibile; questo si ricollega al 
fatto che la Divinità Interiore dell’incantatore è qualcosa che va oltre 
la mera comprensione dei mortali: non è possibile comprenderne 
fino in fondo i bisogni o i desideri. 
Un’altra spiegazione potrebbe essere che l’incantatore attinge 
alla comunità dei Cercatori anziché rivolgersi ai piani per ottenere 
aiuto. Uno dei principi della fede prevede che i campioni diventino 
non morti in modo da poter aiutare gli altri Cercatori. Quando un 
incantatore lancia alleato planare, anziché richiamare un celestiale 
o un immondo potrebbe evocare un campione non morto della 
sua fede; potrebbe trattarsi di qualsiasi creatura, da un vampiro 
a un signore delle mummie, fino a un cavaliere della morte. In 
questo caso, il pagamento richiesto per i suoi servizi sarebbe 
probabilmente una decima da versare al tempio dei Cercatori a cui 
è vincolato. Su scala più piccola il DM potrebbe decidere in modo 
analogo che quando un incantatore lancia evoca celestiale, evoca 
un ghignante teschio infuocato anziché un angelo.

--- PAGE 65 ---
64
Capitolo 3   |   Fedi di Eberron
possano praticare le loro tradizioni senza attirare le ire dei 
vicini. L’unica eccezione è la città di Atur: questo insediamento, 
noto come la Città della Notte, resta il bastione del Sangue 
di Vol più noto pubblicamente. Atur, ampliata e fortificata nel 
corso dell’Ultima Guerra, è la sede di tutte le ricerche e le 
innovazioni necromantiche del Karrnath. Sebbene Kaius III 
abbia spogliato il Sangue di Vol di buona parte dei suoi privilegi, 
riconosce ancora il valore potenziale del culto qualora la guerra 
dovesse riprendere, e molti credono che continui a fornire 
sostegno ad Atur. Il signore delle mummie Hass Malevanor è il 
sommo sacerdote di Atur e l’attuale capo spirituale della fede. 
Tuttavia circolano storie che parlano di campioni non morti che 
avrebbero guidato e protetto i Cercatori per secoli. Queste figure 
enigmatiche, a volte note come l’Alleanza Cremisi, potrebbero 
essere il vero potere che controlla Atur dietro le quinte.
Al di fuori di Atur, quasi tutte le altre comunità di Cercatori 
si affidano al loro abigeo, il sacerdote che presiede un tempio 
o una comunità, e i loro membri si spingono raramente nel 
mondo esterno. Il più grande tempio di una regione funge da 
fulcro e si coordina con le altre comunità di Cercatori della 
zona. Praticamente ogni comunità sviluppa un corpus di storie 
e tradizioni personali, e raramente si preoccupa del rischio di 
“eresie”; il giocatore può sviluppare le convinzioni specifiche del 
personaggio in tutta libertà.
Un accolito del Sangue di Vol potrebbe avere preso i voti 
come sacerdote, ma non essere vincolato a nessuna singola 
comunità come abigeo. Potrebbe ottenere riparo presso qualsiasi 
comunità di Cercatori. Prende ordini direttamente da Malevanor 
o dall’Alleanza Cremisi? Oppure è guidato dalle sue visioni e 
dalla sua divinità interiore? Un eremita Cercatore potrebbe avere 
trascorso un periodo in isolamento per entrare in comunione 
con la sua divinità interiore, e la sua Scoperta potrebbe essere 
collegata a quella fede. Forse gli è stato rivelato come sbloccare i 
suoi poteri, o magari ha appreso un segreto sull’Alleanza Cremisi 
e crede che una forza maligna stia manipolando i Cercatori fedeli. 
Riuscirà a trovare un modo per abbattere questo male antico e 
liberare la sua gente?
Le Vele Sanguigne
Gli elfi del Principato delle Vele Sanguigne occupano l’isola 
di Farlnen, nei Principati di Lhazaar. Le Vele Sanguigne 
condividono le loro radici con il Sangue di Vol, poiché il 
principato fu fondato dagli esuli Aereni. Hanno però seguito un 
sentiero diverso e sono rimasti più vicini alle tradizioni dei loro 
antenati. Non credono nella divinità interiore, e abbracciano 
con entusiasmo la ricerca dell’immortalità tramite la non morte. 
Tuttavia, l’isola può fornire sostentamento soltanto a un numero 
limitato di vampiri, e le Vele Sanguigne devono guadagnarsi la 
vita dopo la morte pagando velgy (denaro di sangue) ai nobili 
locali. Chi non riesce a guadagnare abbastanza da garantirsi un 
oltretomba di qualità dopo la morte viene invece vincolato a un 
oggetto. Queste tecniche sono simili a quelle Aereni descritte 
nel capitolo 2, ma gli elfi delle Vele Sanguigne vengono spesso 
vincolati alle navi o alle vele, per consentire ai vascelli di 
muoversi in mare anche in assenza di vento: sono i fantasmi a 
sospingere le loro vele.
Gli elfi delle Vele Sanguigne spesso mostrano tatuaggi cremisi 
collegati alle loro famiglie o vascelli. Le Vele Sanguigne sono 
marinai straordinari, quindi sia il background da marinaio che 
quello da pirata sono le scelte più logiche per un personaggio 
giocante. Molte Vele Sanguigne usano la sottorazza dell’elfo 
Aereni descritta nel capitolo 6. Nel caso di un avventuriero, la Vela 
Sanguigna potrebbe essere stata esiliata dalla sua isola o potrebbe 
andare in cerca di un modo per guadagnare in fretta il denaro di 
sangue di cui ha bisogno per lasciarsi la mortalità alle spalle.
L’Ordine dell’Artiglio di Smeraldo
L’Ordine dell’Artiglio di Smeraldo nacque come forza militare 
scelta composta dai Cercatori più devoti. Quando la Reggente 
Moranna disconobbe il Sangue di Vol, l’Artiglio di Smeraldo 
rifiutò di sciogliersi. Oggi i membri dell’ordine includono sia i 
Cercatori estremisti che i patrioti Karrnathi furiosi con Kaius 
III per avere siglato la pace. Il capo supremo dell’Artiglio di 
Smeraldo è la lich nota come la Regina dei Morti, anche se i 
membri della sua cerchia interna sanno che si tratta in realtà 
della famigerata Lady Illmarrow di Farlnen. Illmarrow afferma 
di compiere le sue azioni violente per il bene del Karrnath e del 
Sangue di Vol, ma in realtà tali imprese tornano a suo personale 
beneficio e servono a seminare il terrore.
L’Ordine dell’Artiglio di Smeraldo pullula di criminali le cui 
azioni hanno gettato cattiva luce su tutti i Cercatori, molti dei quali 
disprezzano l’Artiglio di Smeraldo proprio per questo motivo. Se 
un personaggio è legato all’Artiglio di Smeraldo, potrebbe avere 
prestato servizio presso l’ordine prima di capire che la Regina 
dei Morti persegue malvagi obiettivi personali; in quel caso il 
personaggio potrebbe essere determinato a trovare un modo per 
distruggere la lich e riscattare l’onore dell’ordine. Oppure potrebbe 
essere convinto che Lady Illmarrow abbia veramente a cuore i 
migliori interessi della sua gente. È stata calunniata ingiustamente? 
Oppure è semplicemente uno strumento?
Per chi desidera interpretare un Cercatore veterano senza 
essere legato alle nefandezze dell’Artiglio di Smeraldo, l’Ordine 
del Teschio di Onice era un’altra unità di Cercatori scelti che si 
sciolse su ordine di Moranna. Un paladino del Sangue di Vol 
potrebbe essere un cavaliere del Teschio di Onice che si è dato 
all’avventura dopo essere stato messo da parte dalla sua nazione. 
È ancora fedele al Karrnath? Oppure crede che Kaius III sia un 
traditore del suo popolo?
Ladri di Vita
I Cercatori della Divinità Interiore attribuiscono grande valore 
alla comunità, e incoraggiano i fedeli a formare un fronte 
compatto. Ma altri tra quelli che seguono i principi del Sangue 
di Vol preferiscono agire da soli. Gli eremiti noti come i Ladri di 
Vita sono determinati a liberare la loro divinità interiore a ogni 
costo... non per aiutare gli altri, ma semplicemente per portare 
a compimento la loro ricerca del potere e dell’immortalità. I 
Ladri di Vita sono spesso dei maestri necromanti, ma non si 
trasformano mai in non morti personalmente; si specializzano 
invece in magie che consentono loro di risucchiare la vita dei 
loro avversari.
Un personaggio eremita fedele al Sangue di Vol potrebbe 
scegliere il cammino del Ladro di Vita. Si dedicherà con tutte 
le sue forze alla ricerca della propria divinità e la sua Scoperta 
gli mostrerà probabilmente il sentiero da prendere. Potrebbe 
essere un chierico, uno stregone dell’Anima Divina o un 
warlock Imperituro (nel qual caso il suo patrono sarebbe la sua 
stessa divinità interiore in fieri). Cosa lo lega ai suoi compagni 
avventurieri e perché questi ultimi dovrebbero accettare di 
lavorare con lui? Forse il personaggio si dedica anima e corpo 
alla ricerca dell’immortalità, ma qual è il tratto che lo redime? 
Cosa lo ancora all’umanità?
Un’opzione insolita per un eremita Ladro di Vita è quella 
che vede il personaggio restare in uno stato di animazione 
sospesa per decenni o perfino per secoli: ha compiuto la sua 
Scoperta in occasione di un viaggio interiore, ma deve ancora 
recuperare i suoi poteri; man mano che acquisisce livelli, in 
realtà recupera i poteri che possedeva un tempo. In questo caso, 
uno dei suoi compagni d’avventura potrebbe essere in realtà 
un suo discendente; pur essendo ossessionato dalla ricerca 
dell’immortalità, l’eremita ci tiene anche a proteggere la sua stirpe.
SIMON ZHONG

--- PAGE 66 ---
65
Capitolo 3   |   Fedi di Eberron
I Sovrani e i Sei: 
I Modellatori del Mondo
I Sovrani e i Sei sono ovunque e le loro mani modellano il mondo. 
Onatar veglia sui fabbri che lavorano alle forge, pronto a guidare 
le loro mani. Dol Dorn accompagna sul campo di battaglia ogni 
soldato. La dolce pioggia che fa crescere i raccolti è merito di 
Arawai, mentre le tempeste che devastano i campi sono colpa del 
Divoratore. Anche i Sei Oscuri aleggiano sui mortali, spronandoli 
a deviare dal sentiero della rettitudine e a cedere alla crudeltà 
e all’avidità, ma i mortali virtuosi devono lasciarsi guidare dai 
Sovrani e ringraziarli per le loro benedizioni.
La Schiera Sovrana non è una religione esigente e vanta 
numerose varianti e sette specifiche all’interno del Khorvaire. Un 
seguace di questa fede può sviluppare un legame particolarmente 
forte con una singola divinità o dimostrare reverenza a tutto 
il pantheon indistintamente. Il personaggio crede che esista 
un Sovrano particolare che guidi le sue azioni? C’è stato un 
momento della sua vita in cui ha sentito di essere toccato dalla 
mano di uno dei Sovrani o dei Sei?
Fondamenti della Fede
I seguaci della Schiera Sovrana sono generalmente chiamati 
Vassalli, ma nonostante il nome condiviso sono tutt’altro che 
monolitici. È possibile imbattersi in numerose varianti della 
Schiera Sovrana presso le molte culture diverse di Eberron: 
il Credo Pyrineano dell’umanità, la fede Rushemé dei giganti 
di Xen’drik, le tradizioni Cazhaak del Droaam. I nomi e i 
raggruppamenti specifici possono cambiare, ma i principi basilari 
della fede restano gli stessi.
Remoti ma Onnipresenti
I Sovrani non si aggirano per il mondo. Nessuno si aspetta 
di incontrare Dol Dorn in carne ed ossa. Anzi, un evento del 
genere sarebbe superfluo e limitante. Un fedele non si aspetta 
di incontrare Dol Dorn perché sa che è con lui ogni volta che 
sfodera una lama, pronto a guidare la sua mano. Aureon veglia 
sui maghi che studiano la magia e sui giudici che presiedono le 
udienze. Il Divoratore è presente in ogni tempesta e nessuno può 
combatterlo, allo stesso modo in cui non è possibile sconfiggere 
un terremoto con una spada. Un vero Vassallo non ha bisogno 
di prove dell’esistenza dei Sovrani, perché il mondo stesso è la 
prova. Detto questo, molti miti raffigurano i Sovrani in carne ed 
ossa, nell’atto di compiere gesta eroiche o di mettere in modo 
particolari elementi della creazione. Questi miti sono ambientati 
durante l’Era dei Demoni l’epoca in cui, stando alla dottrina dei 
Vassalli, i Sovrani sconfissero e vincolarono i signori supremi 
degli immondi. Così come i signori supremi regnavano sulla 
realtà in precedenza, dopo la loro sconfitta furono i Sovrani ad 
ascendere a quel ruolo. Quindi esistono molte storie su Dol Dorn 
che compie atti di forza leggendari, ed è possibile trovare un 
artefatto descritto come il martello di Onatar; ma tutto questo 
risale a un’era mitologica in cui essi erano solo dei campioni e 
non ancora dei Sovrani veri e propri.
Ogni cultura raffigura i Sovrani in modo diverso. I giganti li 
descrivono come giganti, mentre il Credo Pyrineano (discusso 
in una sezione successiva) li rappresenta come umani. Molte 
culture usano l’iconografia draconica per rappresentare i 
Sovrani, ma dato che essi non si manifestano fisicamente, ogni 
loro rappresentazione è puramente simbolica. Dol Dorn è il 
Guerriero, Onatar è il Fabbro, e ogni immagine che raffigura 
chiaramente uno di quei concetti è adeguata.

--- PAGE 67 ---
66
Capitolo 3   |   Fedi di Eberron
Un’Esperienza Personale
I Sovrani sono ovunque: offrono la loro guida a chiunque sia 
disposto ad ascoltarli. Data la natura personale, la gerarchia e 
l’organizzazione ecclesiastica della Schiera Sovrana non eguaglia 
quella della Fiamma Argentea. Una grande comunità solitamente 
dispone di un tempio ottagonale dedicato alla Schiera Sovrana e 
servito a tempo pieno da alcuni sacerdoti. I villaggi e i paesi più 
piccoli potrebbero avere un santuario incustodito o un membro 
locale considerato particolarmente vicino a un Sovrano, che celebra 
le cerimonie. Nel paese di Riverford si dice che la locandiera Dara 
parli con la voce di Boldrei; è un pilastro della comunità e la gente 
del posto si reca da lei per risolvere i problemi e le dispute.
Il ruolo di un sacerdote di uno dei Sovrani non è 
semplicemente quello di intermediario con il divino; chiunque 
può parlare con i Sovrani. I sacerdoti offrono invece guida e 
saggezza, aiutando il prossimo a capire quale sentiero percorrere. 
Il tempio o il sacerdote spesso svolge altre funzioni oltre a quelle 
puramente religiose; la Grande Sala di Aureon a Sharn è una 
biblioteca oltre che un tempio, e al centro di un mercato pubblico 
spesso è possibile trovare un santuario di Kol Korran. I sacerdoti 
fungono da insegnanti, mediatori e guide, ma spesso sono anche 
esperti nella materia collegata al Sovrano che servono.
Al momento di creare un personaggio Vassallo, il giocatore 
dovrebbe interrogarsi sul rapporto personale di quel personaggio 
con i Sovrani. A chi si sente particolarmente vicino? Crede di 
essere benedetto o guidato direttamente da un Sovrano? C’è 
un momento della sua vita in cui crede che uno dei Sovrani sia 
intervenuto in suo favore?
La Fede Fondante
Quando i coloni umani giunsero a Sarlona, portarono la Schiera 
Sovrana con loro. Sebbene alcune tradizioni si siano evolute con il 
susseguirsi dei secoli e delle civiltà, l’interpretazione Pyrineana dei 
Sovrani fa parte delle fondamenta stesse delle Cinque Nazioni, e il 
suo credo si rispecchia nei loro valori. Un fedele deve rispettare le 
leggi (Aureon) e difendere le tradizioni della sua comunità (Boldrei). 
L’industria (Onatar) e il commercio (Kol Korran) sono incoraggiati, 
a differenza dell’avidità (il Custode). Sul campo di battaglia bisogna 
combattere con coraggio (Dol Dorn) e onore (Dol Arrah), senza 
compiere crudeltà superflue (il Simulacro). Bisogna fidarsi delle 
leggi di Aureon e non reclamare vendetta personalmente (la Furia).
Oltre che in questi valori basilari, i Sovrani sono onnipresenti 
in tutte le Cinque Nazioni. Chi va in un’aula di tribunale sta su 
un Occhio di Aureon. Le cerimonie di matrimonio tradizionali 
invocano Boldrei. Molte persone non sono Vassalli devoti e in 
realtà non credono che i Sovrani guidino ogni loro azione, ma 
anche gli individui più pragmatici ricordano i nomi di tutti i 
Sovrani, conoscono molti dei loro canti e festeggiano la Notte 
Selvaggia o il Banchetto di Boldrei. Nella maggior parte dei 
casi, chi vive nelle Cinque Nazioni è automaticamente ritenuto 
un Vassallo, a meno che il soggetto in questione si premuri di 
specificare il contrario.
Infinita Diversità
I giganti di Xen’drik erigevano templi in onore di Ouralon il 
Legiferatore ben prima che l’umanità abbracciasse Aureon, il 
Sovrano della Legge e della Sapienza. I cacciatori dell’Aundair 
rendono grazie a Balinor, ma gli orchi delle Marche dell’Ombra 
invocano Baalkan il Signore delle Bestie, mentre gli halfling 
Talenta raccontano storie sullo scaltro Bally-Nur.
In parte questo è un processo naturale di sincretismo. Gli orchi 
delle Marche hanno mescolato le loro credenze originarie con le 
tradizioni dei coloni umani. I Talenta, tuttavia, raccontavano le 
loro storie già prima di incontrare l’umanità. Anche se gli studiosi 
continuano a discutere sul perché, molti concordano nel dire 
che più una tradizione è simile a un Sovrano archetipale, più è 
facile attingere al potere divino di quella fede. Una cultura che 
invoca una divinità della caccia ha 
maggiori probabilità di produrre 
chierici e paladini rispetto 
a una cultura che venera 
un salmone gigante 
dello stesso nome, e 
se il nome della 
divinità è simile 
a “Balinor,” il 
legame con la 
magia divina risulterà 
ancora più facile. I Vassalli 
studiosi affermano che 
questo dimostra l’esistenza 
dei Sovrani, mentre gli scettici 
ritengono che possa trattarsi 
semplicemente di una conseguenza 
della legge dei grandi numeri: 
è più facile trarre potere da 
una credenza condivisa e 
la credenza nei Sovrani ha 
raggiunto la massa critica.
Grazie a questa diversificazione, 
è raro che i Vassalli sacerdoti 
debbano preoccuparsi delle 
eresie. Chi segue il Credo 
Pyrineano può tentare di 
correggere quelle che vede 
come credenze fallaci, ma 
giunti al dunque, molti si limitano 
a sorridere di fronte all’ignoranza 
dell’orco delle Marche, felici di 
sapere che loro conoscono i veri 
nomi dei Sovrani.
Allo stesso modo, sebbene 
i personaggi giocanti e i 
PNG possano scegliere uno 
dei sentieri descritti di seguito, 
il DM può sempre sviluppare 
un’interpretazione inedita della 
tradizione o introdurre un 
nuovo culto che veneri 
un gruppo specifico di 
Sovrani. Questa apertura 
è rappresentata anche dalle 
interazioni dei Vassalli con la 
Chiesa della Fiamma Argentea. Il 
Credo Pyrineano afferma che i Sovrani 
hanno sconfitto i signori supremi all’alba dei 
tempi; se la Fiamma Argentea è ciò che tiene 
prigionieri i signori supremi, è lecito presumere che siano stati 
i Sovrani a crearla. Quindi non c’è nessun conflitto intrinseco; 
tutt’al più, un Vassallo si limiterà a fare spallucce e a chiedere: 
“Ma perché venerate una gabbia?”.
Le Vie della Fede
I Sovrani vengono venerati in molte forme e configurazioni 
diverse. Una particolare comunità potrebbe essere devota a un 
singolo Sovrano, o presentare un Sovrano e un membro dei 
Sei Oscuri come alleati (come nel caso della Veglia del Riposo). 
Alcune delle varianti più note sono descritte di seguito.
Il Credo Pyrineano
I nomi e gli attributi standard dei Sovrani e dei Sei presentati 
in Eberron: Rinascita Dopo l’Ultima Guerra (Aureon, Balinor, 
l’Ombra) sono tratti dal Credo Pyrineano, la tradizione dominante 
presso le Cinque Nazioni. È da qui che nascono il simbolo 
LAURA HIRSBRUNNER

--- PAGE 68 ---
67
Capitolo 3   |   Fedi di Eberron
KRISTÓF KÖTELES
dell’Ottagramma, la divisione dei Nove e dei Sei e le festività 
come il Banchetto di Boldrei. Chi segue il Credo Pyrineano 
segue la fede come è presentata nei manuali base di Eberron e 
riconosce tutti i Sovrani e i Sei, anche se potrebbe credere che 
uno in particolare eserciti un’influenza speciale nella sua vita.
Sebbene i comuni fedeli conoscano il “Credo Pyrineano”, la 
sua storia risulta interessante soltanto agli studiosi e ai sacerdoti. 
Un tipico Vassallo potrebbe sapere di seguire il Credo Pyrineano, 
ma se gli venisse chiesto cos’è Pyrine, fornirebbe le risposte più 
disparate: “Era un missionario leggendario!” “Era un vecchio 
paese nel Daskara in cui si tenne un consiglio!” In realtà queste 
credenze furono codificate migliaia di anni fa nella nazione 
Sarloniana di Pyrine, per poi essere esportate nel Khorvaire 
dai coloni umani. Pyrine fu poi assimilata dall’Impero di Riedra 
oltre mille anni fa, e i suoi abitanti non venerano più la Schiera 
Sovrana, ma il loro retaggio sopravvive nel Khorvaire.
Eberron: Rinascita Dopo l’Ultima Guerra assegna dei domini 
ai vari singoli Sovrani, ma i sacerdoti Pyrineani possono spesso 
celebrare i riti di qualsiasi Sovrano, invocando la divinità più 
appropriata alla situazione del momento. Quando un giocatore 
crea un chierico dei Sovrani, può stabilire di avere un legame più 
stretto con un Sovrano particolare e parlare soprattutto in suo 
nome; in questo caso, userà il dominio associato a quel Sovrano. 
Per esempio, il dominio della Vita è una buona scelta per un 
chierico che parla per tutti i Sovrani in egual misura, in quanto gli 
fornisce una capacità generale di proteggere i suoi alleati e la sua 
comunità; il dominio della Conoscenza ha invece senso per un 
sacerdote che sia più uno studioso che un guerriero.
La Chiesa del Dragone Ascendente
La Chiesa del Dragone Ascendente venera i Sovrani usando gli 
stessi raggruppamenti e nomi del Credo Pyrineano. Tuttavia, 
la chiesa ritiene che i campioni che lottarono contro i signori 
supremi fossero dei draghi e li raffigura come tali. La chiesa si 
concentra soprattutto sulla ricchezza e sul potere economico; i 
suoi membri sono tenuti a contribuire alla tesoreria del tempio 
locale e i sacerdoti tengono spesso dei comportamenti che 
un osservatore esterno potrebbe definire corrotti. Nutrono la 
convinzione poco ortodossa che i mortali possano ascendere 
e diventare Sovrani a loro volta, e che emulando un Sovrano 
particolare, un mortale possa prima o poi prenderne il posto. 
Una diceria popolare racconta che il fondatore della Biblioteca 
di Korranberg, Dorius Alyre ir’Korran, costruì la biblioteca 
come parte di una missione per assumere il titolo di Aureon. 
Anche se si crede che questa ascensione al rango di Sovrano si 
compia dopo la morte, alcuni sacerdoti insegnano che i membri 
più devoti (specialmente quelli che fanno grosse donazioni alla 
tesoreria del tempio) possono diventare dei veri e propri dragoni 
viventi. Anche se la cosa sembra improbabile, potrebbe rivelarsi 
un background interessante per uno stregone di Discendenza 
Draconica; lo stregone in realtà non discende da un drago, ma 
grazie alla sua devozione sembra evolversi gradualmente in 
forma di drago.
I Vassalli del Dragone Ascendente credono che i draghi veri e 
propri siano strumenti ed emissari divini dei Sovrani e dei Sei, 
sebbene pochi draghi abbiano mai riconosciuto in qualche modo 
l’operato della chiesa. Si ritiene che i draghi veri e propri seguano 
una forma di questa fede, nota come Thir (“tre” in Draconico), ma 
è raro che le tradizioni dell’Argonnessen siano rivelate ai popoli 
del Khorvaire.
Il Dragone Ascendente è più forte nell’Aundair e a Zilargo, 
sebbene rimanga una setta poco conosciuta, e vanta alcuni templi 
degni di nota a Capo Tempesta, Korranberg e Fairhaven.
La Veglia del Riposo
I sacerdoti della Veglia del Riposo sono specializzati in 
imbalsamazioni, funerali e manutenzione dei cimiteri. Sono 
presenti in ogni città principale delle Cinque Nazioni e perfino in 
alcuni dei paesi più piccoli, dove un devoto della Veglia si prende 
cura dell’ossario locale. La Veglia del Riposo crede che le anime 
dei defunti passino attraverso Dolurrh per raggiungere il reame 
dei Sovrani... purché non vengano ghermite dalle avide grinfie del 
Custode. Uno dei doveri più importanti di un sacerdote è aiutare i 
familiari del defunto a scegliere le decorazioni tombali o i sacrifici 
più adatti a distrarre il Custode e ad assicurarsi che l’anima del 
defunto raggiunga Dolurrh. Nel caso di un semplice individuo 
dai traguardi limitati in vita, una singola moneta può bastare. 
Ma più il defunto è degno di nota, più interesse avrà il Custode 
ad accaparrarsi la sua anima... e più dovrà essere cospicuo il 
sacrificio per distrarlo.
C’è un altro aspetto della loro fede che i fedeli della Veglia 
non discutono facilmente con gli estranei: vale a dire il fatto 
che una volta ascesa al reame dei Sovrani, un’anima non possa 
più tornare indietro. La Veglia del Riposo crede che, se Aureon 
prevede che un eroe defunto debba tornare in futuro, consente al 
Custode di ghermire la sua anima prima che raggiunga Dolurrh, 
affinché l’eroe possa essere riportato in vita al momento giusto. 
Quindi, sebbene la Veglia del Riposo veneri principalmente 
Aureon, capisce e rispetta anche il Custode, e crede che svolga 
una funzione essenziale.
I membri della Veglia spesso fungono da medium e da 
esorcisti: consegnare uno spirito irrequieto al riposo è per loro 
un dovere. I chierici associati alla Veglia del Riposo solitamente 
scelgono il Dominio della Tomba (dalla Guida Omnicomprensiva 
di Xanathar), sebbene anche i domini della Conoscenza e della 
Morte siano opzioni praticabili. I paladini della Veglia solitamente 
scelgono il Giuramento di Devozione o di Redenzione, ma chi 
sviluppa una comprensione particolarmente approfondita del 
Custode potrebbe essere rappresentato dall’Apostata.
Altri due ruoli della Veglia del Riposo potrebbero risultare 
delle opzioni interessanti per un personaggio giocante. La 
Veglia del Riposo crede che Aureon preservi le anime degli 
eroi in preparazione a un conflitto apocalittico venturo. Si dice 
che questo conflitto vedrà la caduta della Fiamma Argentea 
e la conseguente liberazione dei temibili signori supremi. Il 
personaggio potrebbe essere stato inviato nel mondo esterno alla 
ricerca dei segni che preannunciano la venuta di questo conflitto 
e potrebbe avere il compito di esplorare la Landa Gemente o di 
scontrarsi con i Signori della Polvere.

--- PAGE 69 ---
68
Capitolo 3   |   Fedi di Eberron
In certe occasioni la Veglia del Riposo identifica coloro che a suo 
parere Aureon ha marchiato come eroi, la cui anima deve essere 
preservata. Potrebbe trattarsi di un altro avventuriero del gruppo, 
che un personaggio accolito o sapiente della Veglia del Riposo avrà 
l’incarico di seguire, stilando la cronaca della sua vita e assicurandosi 
di eseguire il rituale appropriato al momento della morte. Non fare 
caso a me, sono qui solo per seguirti fino al momento della tua morte 
eroica. Fidati di me, farai cose straordinarie! 
I Tre Volti
I seguaci del Credo Pyrineano onorano i Sovrani e sono 
incoraggiati a respingere i Sei Oscuri. I Sei incarnano le forze 
oscure che non dovrebbero trovare alcun posto in una società 
virtuosa. Tuttavia, nel corso dei secoli sono sempre esistiti alcuni 
culti che hanno sfidato questa visione del mondo. I culti dei Tre 
Volti hanno due funzioni. Da un lato onorano dei raggruppamenti 
particolari dei Sovrani e dei Sei, affermando che esistono alcuni 
membri dei Sei che hanno qualcosa di valore da offrire ai fedeli. 
Inoltre, questi culti funzionano anche come società segrete, 
organizzazioni simili a confraternite che legano assieme anche 
i membri che non sono particolarmente interessati agli aspetti 
religiosi del culto. Per esempio, i Tre Volti della Guerra sono 
diffusi in tutti gli eserciti delle Cinque Nazioni.
La Moneta a Tre Facce onora Kol Korran, Onatar e Kol 
Turrant (il Custode). Questo culto opera nelle città principali, 
solitamente reclutando mercanti, contrabbandieri e capitani 
d’industria. Si basa sul concetto che sebbene il commercio e 
l’industria onesti costituiscano la base dell’economia, la gente 
dovrebbe sempre avere un modo per ottenere ciò che desidera; il 
culto è quindi un terreno neutrale dove i criminali e gli artigiani 
di gilda possono lavorare assieme. L’Aurum spesso recluta i suoi 
membri dalla Moneta a Tre Facce.
I Tre Volti dell’Amore onora Boldrei, Arawai e Szorawai (la 
Furia, vale a dire l’Amore che Lega, l’Amore che Porta la Vita e 
l’Amore che Brucia). Questo culto attira tutti quelli che credono 
nel potere dell’amore e cedono al suo effetto, dagli attori ai 
poeti, fino a chi offre compagnia a pagamento. I membri del 
culto si incontrano per scambiarsi storie e per cambiare vita; il 
culto eccelle nell’unire nuove coppie e nel sabotare le relazioni 
importanti che a suo giudizio non hanno speranze.
I Tre Volti della Guerra onora Dol Arrah, Dol Dorn e Dol Azur 
(il Simulacro). Questo culto era diffuso negli eserciti uniti del 
Galifar e le sue case capitolari sono presenti in tutti gli eserciti 
delle Cinque Nazioni. Durante gli incontri della setta, i soldati e i 
veterani possono interagire come pari e amici, a prescindere dal 
grado o dalla nazionalità. Il culto ritiene che l’onore e il coraggio 
hanno grande valore, ma esiste anche un momento per l’astuzia e 
la crudeltà, che però non va mai ricercata attivamente.
I Tre Volti delle Terre Selvagge onora Arawai, Balinor e 
Shargon (il Divoratore). Queste sette sono solitamente presenti 
nelle comunità rurali e includono contadini, cacciatori e viandanti 
di ogni genere. I Tre Volti delle Terre Selvagge tutelano la caccia 
e l’agricoltura, ma ritengono che le terre selvagge non possono 
essere completamente domate. A volte i membri celebrano sacrifici 
rituali, bruciano i campi o compiono altri atti di distruzione. 
Credono che al Divoratore vada riconosciuta la sua parte, e 
offrendogli dei sacrifici di valore evitano che colpisca di nuovo.
I Sei Oscuri nel Mondo
I Sovrani incarnano i pilastri della civiltà: agricoltura, commercio, 
industria, onore e legge. I Sei Oscuri rappresentano le forze 
più spaventose e distruttive: la loro esistenza spiega perché 
succedono brutte cose nel mondo. Quando un incendio distrugge 
un villaggio, la colpa viene attribuita al Divoratore. Quando 
qualcuno commette un crimine passionale, è stato sopraffatto 
dalla Furia. Quando i mostri aggrediscono e divorano gli 
innocenti, la brava gente maledice l’Ombra.
Il Credo Pyrineano prevede che i Sei Oscuri debbano essere 
ripudiati e insegna i loro nomi e i loro aspetti ai fedeli affinché essi 
capiscano come i Sei agiscono e imparino a resistere alle loro 
tentazioni. Quando i Vassalli Pyrineani fanno offerte ai Sei Oscuri, 
solitamente si tratta di atti di disperazione: implorano il Divoratore 
di calmare le acque agitate dalla tempesta, o si appellano alla 
Furia per esigere una terribile vendetta là dove la legge ha fallito. 
Tuttavia, nelle Cinque Nazioni e oltre, c’è anche chi considera i Sei 
Oscuri una potenza da rispettare e venerare a pieno diritto. Questa 
sezione presenta una breve panoramica dei Sei Oscuri e alcune 
indicazioni su come incontrare i loro seguaci nelle Cinque Nazioni. 
Queste descrizioni si aggiungono al materiale presentato in Eberron: 
Rinascita Dopo l’Ultima Guerra e sviluppano il ruolo di queste 
divinità. I mostri del Droaam hanno una visione alternativa dei 
Sovrani e dei Sei, come descritto in maggior dettaglio nel capitolo 4.
Il Custode
Area d’Influenza: Morte, cupidigia, ghiottoneria
Domini da Chierico Suggeriti: Morte, Inganno
Giuramento da Paladino Suggerito: Apostata
Ogni Vassallo sa bene di non doversi vantare della buona sorte 
e di non dovere cedere all’arroganza e alla superbia. Chi si vanta 
troppo potrebbe attirare l’attenzione e l’invidia del Custode. Anche 
il più potente degli eroi può essere piegato dalla malattia o dalla 
malasorte, e il Custode ha un vasto arsenale a sua disposizione 
per provocare la caduta dei suoi bersagli. Una volta trascinata 
una vittima nell’oscurità, il Custode ghermirà la sua anima prima 
che essa possa raggiungere Dolurrh e la aggiungerà al suo tesoro 
sterminato, per poterci giocare e tormentarla fino alla fine dei tempi.
Il Custode è il patrono di coloro che antepongono il tornaconto 
personale a ogni altra cosa. Guida coloro che usano l’astuzia per 
reclamare ricchezze ignorando le conseguenze per gli altri. Un 
ladro che si appella a Olladra si considera l’eroe della storia; chi 
si appella al Custode non ha alcuna difficoltà a considerarsi un 
cattivo. Oltre che per guidare chi mette il profitto al primo posto, 
il Custode è noto anche per la sua disponibilità a stringere un 
patto... sebbene gli accordi siano sempre sbilanciati a suo favore. 
I sacerdoti noti come gli Artigli stipulano questi patti in nome 
del Custode, anche se i termini sono spesso astratti o definiti 
puramente da un atto di fede. Un intrattenitore potrebbe stringere 
un patto con un Artiglio e scambiare dieci anni della sua vita in 
cambio della fama; se poi diventa famoso, non c’è modo di sapere 
se quella fama è frutto del patto o quando l’intrattenitore potrebbe 
morire all’improvviso. Un patto del genere potrebbe facilmente 
fungere da storia passata di un personaggio giocante? Forse 
l’intrattenitore di un giocatore ha stretto un patto con il Custode?
Un altro possibile sentiero per un personaggio giocante o per 
un PNG letale è quello della Zanna del Custode. Queste figure 
ricevono visioni degli oggetti che il Custode desidera aggiungere 
I Celestiali e la Schiera Sovrana
Quando i sacerdoti della Schiera Sovrana lanciano incantesimi 
come comunione o alleato planare, solitamente interagiscono 
con i celestiali di altri piani. Di solito si tratta di celestiali che 
incarnano lo stesso concetto del Sovrano in questione; quando 
un Vassallo sacerdote lancia evoca celestiale nel nome di Dol 
Arrah, può giungere a lui un angelo militante da Shavarath. 
Quando un celestiale pronuncia il nome di un Sovrano, chi 
ascolta sentirà il nome che gli è più familiare, che si tratti di 
Balinor, Baalkan o Bally-Nur. Di conseguenza, alcuni studiosi 
ritengono che sia difficile dire se un angelo evocato serva 
“Dol Arrah,” o se invece serva l’“Onore in Guerra” e sia stato 
semplicemente tradotto come Dol Arrah. Se gli viene posta 
una domanda tanto pedante, sia l’angelo che il Vassallo devoto 
potrebbero semplicemente rispondere: “Qual è la differenza? Dol 
Arrah è l’onore in guerra”.

--- PAGE 70 ---
69
Capitolo 3   |   Fedi di Eberron
LAURA HIRSBRUNNER
al suo cumulo del tesoro; di solito si tratta delle anime di 
individui specifici, ma potrebbe anche trattarsi di qualche 
artefatto o tesoro speciale. Questo è un sentiero interessante per 
un ladro Assassino, un paladino Apostata o un warlock Lama del 
Patto (dalla Guida Omnicomprensiva di Xanathar).
Il Divoratore
Area d’Influenza: Collera della natura
Domini da Chierico Suggeriti: Natura, Tempesta
Giuramento da Paladino Suggerito: Antichi
Il Divoratore è lo tsunami che sommerge la nave più massiccia, 
l’incendio che divora il castello più imponente, il terremoto che 
rade al suolo la città più gloriosa. È il vasto e primordiale potere 
della natura, una forza che spezza ogni catena e logora le mura 
più spesse. Il Divoratore è la trionfante crudeltà che anima il 
predatore, il grido del falco e l’ululato del lupo. È tutto ciò che 
è selvaggio, feroce e sconosciuto. È l’oceano più profondo, una 
forza che può essere scavalcata ma mai controllata.
Coloro che temono il Divoratore lo vedono come una forza 
interamente distruttiva. Arawai è la patrona dell’agricoltura e del 
pacifico raccolto dei doni della natura; Balinor è il patrono della 
caccia, dei popoli civilizzati che usano l’arco, la lancia e l’abilità per 
sfidare o domare le bestie più potenti. Queste divinità riflettono il 
potere del mondo civilizzato di imbrigliare e controllare il mondo 
naturale, ma il Divoratore smentisce quel potere, dimostrando che 
non sarà mai veramente possibile domare la natura.
Coloro che abbracciano il Divoratore celebrano il glorioso potere 
delle terre selvagge. Esultano nella furia della tempesta furiosa e 
abbracciano con voluttà i loro istinti predatori. Accettano il fatto che 
la natura si dimostra spesso sanguinosa e crudele e non esitano 
a seguirne l’esempio. Ma anche se la natura può essere dura, 
raramente è malvagia: i sacerdoti del Divoratore spesso esortano 
i loro fedeli a seguire i loro istinti e insegnano al prossimo a vivere 
in armonia con la natura anziché a imporre la propria volontà su 
di essa. Possono anche fungere da intermediari e convincere il 
Divoratore a indirizzare la sua collera altrove per risparmiare i loro 
seguaci, o a scatenare la sua potenza contro i loro nemici.
La Furia
Area d’Influenza: Passione, vendetta
Dominio da Chierico Suggerito: Guerra
Giuramento da Paladino Suggerito: Vendetta
La Furia è un sussurro silenzioso che può spingere chi lo ascolta 
al dubbio o alla disperazione. È una collera incontrollata e una 
passione travolgente. La Furia parla con la voce dell’istinto: guida 
i mortali quando il pensiero razionale fallisce ed è la Sovrana 
della vendetta, pronta a promettere soddisfazione a coloro che 
cedono alle sue incitazioni. Suo padre, il Divoratore, incarna 
il potere devastante della tempesta esterna, mentre la Furia 
è la tempesta che si agita nel cuore degli uomini, le emozioni 
selvagge che i mortali fanno fatica a controllare.
I devoti della Furia generalmente seguono uno tra due sentieri. 
Gli Scatenati credono che sopprimere le emozioni conduca 
all’angoscia, e che ogni individuo dovrebbe abbracciare le sue 
emozioni fino in fondo, agendo d’impulso e assecondando l’istinto. 
Partecipano a festeggiamenti selvaggi ed estatici in cui incoraggiano 
i partecipanti a liberarsi dalle catene del mondo civilizzato per 
sperimentare la vita e le emozioni al pieno, almeno per un momento. 
Un personaggio giocante che segua questo sentiero potrebbe essere 
un barbaro Berserker o un bardo del Collegio dell’Incanto (descritto 
nella Guida Omnicomprensiva di Xanathar) e abbracciare le proprie 
emozioni primordiali, o ispirare gli altri a farlo. Uno stregone 
potrebbe attribuire i propri poteri alle emozioni sfrenate, e accedere 
alla sua magia solo quando si lascia guidare dalla Furia.
L’altro sentiero della Furia è quello della vendetta. Chi ha sofferto 
un grave torto può appellarsi alla Furia per ottenere la volontà e 
la forza di reclamare vendetta con le proprie mani. Per chi non 
cerca la vendetta personale, una tradizione prevede che la vittima 
di un torto collochi una candela rossa a una finestra, scrivendo 
su di essa il nome del suo tormentatore, In questo modo invita la 
Furia a reclamare vendetta in suo nome. Un personaggio giocante 
che segue questo sentiero potrebbe essere incaricato di indagare 
su queste richieste di vendetta e portarle a compimento. Questo 
sentiero è particolarmente adatto a un chierico o a un paladino, 
ma potrebbe adattarsi facilmente anche a un ladro Assassino, a un 
bardo del Collegio dei Sussurri o a un warlock.
L’Ombra
Area d’Influenza: Ambizione e tentazione, conoscenze proibite, 
mostri
Domini da Chierico Suggeriti: Arcano (Guida dell’Avventuriero 
alla Costa della Spada), Conoscenza, Inganno
Giuramenti da Paladino Suggeriti: Conquista, Apostata
La guerra tra l’Ombra e Aureon infuria in tutti noi. La voce di Aureon 
ci dice che insieme siamo più forti e che vale la pena di soffrire in 
nome del bene comune. L’Ombra sussurra che non esiste nessun bene 
comune, che l’unica cosa che conta è cosa vuoi tu e cosa puoi fare tu. 
Perché dovresti fare dei sacrifici per gli altri invece di fare ciò che è 
meglio per te? Perché dovresti dare quando invece puoi prendere?
L’Ombra è il Sovrano dell’ambizione. Chi la venera ritiene che 
questo sia un tratto positivo; l’Ombra mostra a ogni individuo come 
diventare la versione migliore di sé stesso. Ma fino a che punto 
l’individuo è pronto a spingersi per soddisfare la sua ambizione? 
Cosa o chi è disposto a sacrificare? I sacerdoti che abbracciano 
questo aspetto dell’Ombra si chiamano Mentori e sottolineano 
di poter insegnare ai loro discepoli come sviluppare appieno il 
proprio potenziale; altri li chiamano Tentatori, in quanto inducono 
sempre il prossimo a seguire il sentiero più oscuro. Il Credo 
Pyrineano afferma che l’Ombra consuma le anime di coloro 
che cadono preda della sua tentazione; un Mentore insegna che 
questo è proprio il genere di menzogna che i Sovrani usano per 
convincere i mortali a obbedire alle loro regole.
L’Ombra è anche il detentore delle conoscenze proibite, dei segreti 
che nessuno dovrebbe mai rivelare. Questo include anche la magia 
arcana: conferisce poteri che gli incantatori virtuosi non dovrebbero 
mai accettare (vedi il riquadro “Magia Proibita” per alcune idee 
al riguardo). Qualsiasi personaggio incantatore può attribuire i 

--- PAGE 71 ---
70
Capitolo 3   |   Fedi di Eberron
suoi poteri all’Ombra; un mago potrebbe faticare a completare i 
suoi studi, ma dopo avere offerto qualcosa in sacrifico all’Ombra 
potrebbe svegliarsi benedetto da nuove rivelazioni. L’Ombra può 
anche fungere da patrono di un warlock, probabilmente nel ruolo 
dell’Immondo o della Lama del Sortilegio. Sebbene l’Ombra non 
interagisca direttamente con un warlock, potrebbe inviargli delle 
visioni come se si trattasse di un sacerdote. In alternativa, il warlock 
potrebbe interagire con un immondo che afferma di parlare per 
l’Ombra, oppure potrebbe sbagliarsi sulla natura del suo patrono ed 
essere in realtà vincolato al signore supremo Sul Khatesh.
Oltre alle conoscenze mistiche, i sacerdoti dell’Ombra spesso 
sanno cose che in teoria non dovrebbero sapere, segreti che 
possono fare del male a qualcuno se divulgati. I sacerdoti 
dell’Ombra a volte possono lavorare come informatori nel mondo 
del crimine, vendendo le conoscenze richieste al giusto prezzo.
Al di là di tutto questo, l’Ombra è vista come una forza corruttrice 
che genera mostri, sia figurativamente tramite la tentazione, sia 
letteralmente: si dice che abbia creato molte delle mostruosità che 
aggrediscono gli innocenti. Molte creature mostruose considerano 
l’Ombra la loro divinità patrona.
Il Simulacro
Area d’Influenza: Tradimento e spargimenti di sangue
Domini da Chierico Suggeriti: Inganno, Guerra
Giuramenti da Paladino Suggeriti: Conquista, Vendetta
Dol Arrah insegna a combattere con onore, Dol Dorn conferisce 
coraggio, e i suoi fedeli che muoiono sanno di morire eroicamente 
e con onore. Il Simulacro trascina i mortali nel fango e nel sangue, 
li incita a tradire i loro principi e a usare tattiche che farebbero 
inorridire indistintamente i loro alleati e i loro nemici... ma a 
battaglia finita, i seguaci del Simulacro si ergeranno trionfanti sui 
cadaveri dei loro avversari. Quale sentiero conviene seguire?
Chi disprezza i Sei Oscuri condanna il Simulacro definendolo un 
criminale, un mostro che incoraggia i comportamenti più subdoli 
e più crudeli. Può trattarsi di qualcosa di semplice come tendere 
un’imboscata al nemico usando la furtività invece di affrontarlo a viso 
aperto. Oppure può trattarsi di azioni come massacrare gli innocenti, 
torturare gli avversari, violare una tregua... tutto quello che serve pur 
di garantirsi la vittoria. Chi sceglie il sentiero del Simulacro afferma 
che queste tattiche sono le uniche che consentono di abbattere un 
avversario superiore. L’onore è un lusso riservato ai forti; per i deboli 
e gli oppressi, la vittoria è l’unica cosa che conta.
Altri seguaci del Simulacro affermano che il concetto stesso 
di onore in battaglia è un’illusione. Dolore, terrore e morte 
sono i risultati inevitabili di ogni atto di violenza; se non altro, i 
seguaci del Simulacro riconoscono le verità che gli altri negano. 
L’assassino che uccide a tradimento, il barbaro che considera 
la pietà una debolezza, il pirata che coltiva una reputazione 
terrificante... tutte queste figure possono considerare il Simulacro 
loro alleato. Sebbene questo sia un sentiero oscuro per un 
personaggio giocante, un eroe potrebbe usare le tecniche del 
Simulacro al servizio di una nobile causa. Un tetro vigilante che 
usa la furtività e la paura per terrorizzare i criminali più codardi e 
spingerli a cambiare vita potrebbe essere guidato dal Simulacro.
Il Viaggiatore
Area d’Influenza: Cambiamento, Caos
Domini da Chierico Suggeriti: Forgia (Guida Omnicomprensiva 
di Xanathar), Conoscenza, Inganno
Giuramenti da Paladino Suggeriti: È raro che i paladini siano 
campioni del Viaggiatore, anche se è possibile utilizzare le mec-
caniche di gioco dei privilegi di tutti i giuramenti per rappresenta-
re una vita dedicata al cambiamento.
Il Viaggiatore tocca i domini di molti altri Sovrani. Come Aureon 
e l’Ombra, il viaggiatore è una grande fonte di conoscenza. 
Assieme a Olladra e al Simulacro, è il patrono di coloro che si 
affidano agli inganni e all’astuzia. Come Onatar e la Furia, può 
fornire ispirazione agli artigiani. Sia chi teme il Viaggiatore 
sia chi lo venera sono d’accordo su una cosa: ogni dono offerto 
dal Viaggiatore conduce sempre al caos. Se il Viaggiatore offre 
conoscenze, lo fa perché quelle rivelazioni costringeranno 
chi le riceve a ridefinire tutto ciò che conosceva. Se lo aiuta a 
ingannare, lo fa solo perché le sue azioni saranno fonte di caos 
e di crisi, nella sua vita o in quelle altrui. Onatar insegna a un 
fabbro a forgiare una spada migliore; il Viaggiatore potrebbe 
insegnargli a creare una bomba, cambiando gli assetti della 
guerra. Al Viaggiatore non interessa appagare l’avidità o 
l’ambizione di coloro a cui concede i suoi favori. Anzi, li condurrà 
su sentieri che non avrebbero mai pensato di percorrere. A volte 
questo può portare fortuna, ma chi si appella al Viaggiatore invita 
sempre qualcosa di inaspettato nella sua vita.
Uno dei più famigerati culti del Viaggiatore all’interno delle 
Cinque Nazioni si nasconde nel Casato Cannith. Sebbene Onatar 
sia il patrono ufficialmente riconosciuto del Casato Cannith, 
alcuni credono che il Viaggiatore sia la fonte delle ispirazioni 
più risolutive, colui che aiuta gli artefici a fare le scoperte più 
rivoluzionarie. Chi invoca il Viaggiatore sa bene che i suoi doni 
comporteranno sicuramente un costo e potrebbero scuotere la 
civiltà alle fondamenta, ma sogna comunque di fare una scoperta 
rivoluzionaria. Molti membri del Casato Cannith credono che 
Aaren d’Cannith, l’inventore dei forgiati, fosse un cultista del 
Viaggiatore; altri pensano che la Tragedia sia opera di un erede 
Cannith che ha seguito il cammino indicatogli dal Viaggiatore.
Alcuni seguaci del Viaggiatore sono ingannatori che seminano 
il caos senza un obiettivo preciso. Altri invece si considerano delle 
guide e giocano scherzi al prossimo con l’obiettivo di insegnargli 
una lezione. Queste guide cercano di sfidare le tradizioni, le 
leggi o le istituzioni più radicate, non necessariamente per 
distruggerle, ma per assicurarsi che non siano sopravvissute 
Regola Facoltativa: Magia Proibita
L’Ombra tenta l’incantatore per indurlo a compiere azioni 
malvagie e insegnargli incantesimi che nessuno dovrebbe 
conoscere. Sebbene le regole del gioco non siano concepite per 
includere l’idea di incantesimi proibiti che non dovrebbero essere 
lanciati, il DM può scegliere di conferire a un personaggio uno o 
più incantesimi aggiuntivi che abbiano degli effetti pericolosi o 
sgradevoli ogni volta che vengono lanciati. In alternativa, l’Ombra 
potrebbe conferire a un incantatore la capacità di aumentare il 
potere di un qualsiasi incantesimo da lui conosciuto (come se lo 
lanciasse usando uno slot incantesimo più alto di un livello) una 
volta per riposo lungo, ma innescando un effetto negativo.
A prescindere dalla loro natura, gli effetti stabiliti dovrebbero 
indicare in modo chiaro e concreto perché questa magia è proibita. 
Qualcuno o qualcosa pagherà un prezzo ogni volta che questa magia 
viene usata. Il DM può prendere in considerazione le idee seguenti:
•		 Quando l’incantatore lancia l’incantesimo, tira un d6. Il DM 
sceglie l’incantatore o uno dei suoi alleati e infligge il risultato 
come danni necrotici o lo applica come penalità al prossimo 
tiro salvezza di quella creatura.
•		 Quando l’incantatore lancia l’incantesimo, una creatura 
innocente muore. L’incantatore non ha alcun controllo su chi 
subirà l’effetto e potrebbe non sapere mai di chi si tratta.
•		 Quando l’incantatore lancia l’incantesimo, le piante 
avvizziscono e tutte le creature viventi subiscono 1 danno 
necrotico nel raggio di 4,5 metri da lui.
•		 Quando l’incantatore lancia l’incantesimo, sceglie un alleato 
entro linea di vista. Il giocatore di quel personaggio può rivelare 
al giocatore dell’incantatore un segreto inquietante sul proprio 
personaggio. Deve trattarsi di qualcosa di peggiore di qualsiasi 
segreto precedente già rivelato; se non può farlo o sceglie di 
non farlo, l’incantesimo fallisce.
•		 Quando l’incantatore lancia l’incantesimo, l’effetto 
dell’incantesimo in questione è particolarmente orripilante.

--- PAGE 72 ---
71
Capitolo 3   |   Fedi di Eberron
LAURA HIRSBRUNNER
alla loro utilità. Altri ancora sono viandanti che abbracciano una 
vita di costante cambiamento. I cangianti viaggiatori descritti nel 
capitolo 2 rientrano in questa categoria e credono che fintanto che 
rimarranno in movimento, il Viaggiatore li guiderà e li proteggerà. 
In ultima analisi, il Viaggiatore trascinerà sempre le vite altrui nel 
caos, perché è adattandosi al caos che le persone crescono.
I Culti del 
Drago Sotterraneo
La definizione di “Culto del Drago Sotterraneo” è un termine 
generico usato per descrivere qualsiasi setta al servizio di una 
potenza malevola o incentrata su convinzioni stravaganti e 
che sfidano il pensiero razionale. Tuttavia, nessun membro di 
un’organizzazione del genere si definirebbe mai un “cultista del 
Drago Sotterraneo”. Un vero credente potrebbe essere un occhio 
benedetto dell’Onniveggente, un pellegrino sulla strada del Sole 
Interno o un warlock alla corte della Regina delle Ombre. Un 
membro di uno di questi tre culti non considera gli altri due degli 
alleati: li ritiene anzi chiaramente pericolosi e deliranti. Inoltre, 
anche se un osservatore esterno potrebbe riuscire a indovinare 
quale forza muove i fili di un culto (non serve un sapiente di 
Korranberg per intuire che chi si fa crescere gli occhi sulle mani 
potrebbe essere collegato a Belashyrra), soltanto una parte dei 
culti del Drago Sotterraneo serve consapevolmente un daelkyr o 
un signore supremo.
Culti del Drago Sotterraneo
d8
Culto
Potere
Struttura
1
L’Occhio Vigile. I membri del culto sviluppano un occhio alieno sul palmo della loro mano secondaria. 
Quando osservano il mondo attraverso quest’occhio, possono vedere dei “segreti” nel mondo circostante 
che a loro appaiono come veri, per esempio riconoscendo certi individui posseduti dai demoni o in procinto 
di commettere omicidi. I membri intervengono quindi per eliminare le minacce “rivelate” dai loro occhi. 
Questo culto attecchisce spesso nelle enclavi del Casato Deneith o nelle unità della guardia cittadina.
Belashyrra
Culto 
corrotto
2
Sussurranti. Un’antica tradizione diffusa nelle Marche dell’Ombra. I Sussurranti hanno uno strano legame 
con le fauci gorgoglianti, e una famiglia di Sussurranti tiene sempre una fauce gorgogliante da qualche 
parte in casa. Quando un membro della famiglia arriva a una certa età, viene gettato in pasto alla fauce; i 
Sussurranti credono che l’anima del defunto viva per sempre nella fauce e che sia possibile udirla in mezzo 
al gorgogliare. Il nome “Sussurrante” proviene dalla loro forma di preghiera tradizionale, una sorta di 
mormorio estatico che imita il gorgogliare caotico della fauce.
Kyrzin
Culto 
tradizionale
3
La Corte delle Ombre. Una cabala di warlock e di maghi che servono il signore supremo Sul Khatesh in cambio 
di potere e conoscenze arcane. L’attuale configurazione della Corte è nata ad Arcanix durante l’Ultima Guerra e si 
è diffusa poi in tutto il Khorvaire. Ai membri viene assegnato un rango nella corte immaginaria della Regina delle 
Ombre; gli warlock potrebbero diventare Conte della Campana Infranta o Baronessa del Momento Dimenticato.
Sul Khatesh
Culto 
transazionale
4
L’Alveare. I membri dell’Alveare credono di essere i figli di Valaara, la Regina Strisciante. Molti sono convinti 
di essere nati come insetti e di essere strisciati nel corpo di un umanoide di cui hanno poi divorato il 
cervello. I cultisti dell’Alveare sono obbligati a lavorare assieme, sforzandosi costantemente di portare a 
compimento i piani della loro regina.
Valaara
Culto corrotto
5
Il Sole Interno. Questo culto è diffuso in tutta la costa ovest del Khorvaire, dalle Marche dell’Ombra alle Distese 
Demoniache. I cultisti credono che esista un paradiso all’interno di Khyber: la Valle del Sole Interno. Per 
raggiungere la Valle, un campione deve sconfiggere una schiera di valorosi avversari e votare la propria anima al 
Custode dei Portale. I criteri che definiscono gli “avversari valorosi” sono variabili: certi cultisti si rivelano degli 
assassini seriali, mentre altri considerano soltanto i mostri e i malfattori come adatti a qualificare i loro progressi.
Katashka
Culto 
tradizionale
6
La Carne Trascendente. I seguaci della Carne Trascendente percorrono i sentieri del Labirinto Fetido mirando 
a evolversi oltre i corpi in cui sono nati. Collaborano con i mind flayer e gli altri servitori di Dyrrn il Corruttore 
e vengono ricompensati con simbionti, poteri da warlock o altri tipi di trasformazioni fisiche o mentali.
Dyrrn
Culto 
transazionale
7
Revenant. I membri dei culti dei revenant credono di essere antichi eroi reincarnatisi per portare a termine 
un’impresa divina. I revenant possono agire da soli, oppure una banda di cultisti potrebbe credere di essere un 
gruppo di eroi appartenenti alla stessa epoca. Si dice che Katashka, Rak Tulkhesh e Dyrrn il Corruttore abbiano tutti 
dato origine ad alcuni culti dei revenant. Il problema per chi combatte contro un culto di revenant è semplice: come è 
possibile sapere con certezza che non siano veramente degli eroi rinati, impegnati a compiere un’impresa cruciale?
Varies
Culto 
corrotto
8
Lealisti. Un culto comune che può spuntare ovunque, i cui membri venerano il loro patrono immortale come se 
fosse una divinità, e si sforzano di liberarlo da Khyber. I lealisti tradizionali potrebbero perseguire gli obiettivi del loro 
patrono per secoli, insinuandosi in posizioni di influenza e collaborando con i servitori inumani del loro padrone. I 
lealisti corrotti spesso si dedicano con irruenza a una singola impresa, e se il loro tentativo fallisce, si disperdono.
Varies
Variabile

--- PAGE 73 ---
72
Capitolo 3   |   Fedi di Eberron
I Culti del Drago Sotterraneo sono categorizzati in base a due 
elementi: la struttura e il potere. La struttura definisce la forma 
e la scala di un culto, mentre il potere è la forza malevola che lo 
manovra dietro le quinte, spesso nella figura di un daelkyr o di 
un signore supremo degli immondi. La tabella “Culti del Drago 
Sotterraneo” fornisce alcuni esempi di culti (solo una minima 
parte di quelli che possono comparire nel mondo) e il resto della 
sezione esplora questi elementi in maggior dettaglio.
Strutture dei Culti
Rak Tulkhesh può contare su intere tribù di barbari che scalpitano 
per versare sangue in suo nome nelle Distese Demoniache, ma 
vanta anche lealisti che seminano subdolamente odio e pregiudizi 
nelle Cinque Nazioni. Genera inoltre i revenant, innocenti che si 
risvegliano convinti di essere soldati reincarnati spinti dal dovere di 
portare a termine le battaglie incompiute. Tutto questo è normale: 
molti signori supremi e daelkyr vantano numerosi culti, ognuno 
completamente all’oscuro dell’esistenza degli altri. Sebbene ogni 
culto sia unico, molti rientrano in una delle tre categorie seguenti.
Corrotto
I membri di questi culti sono accomunati dal delirio: il realismo delle 
loro menti è stato corrotto da una terrificante forza aliena. A volte 
il delirio contamina coloro che prendono parte ai rituali; altre volte 
le idee germinano nella mente di più individui separati che poi si 
uniscono al culto. È per questo che i culti del Drago Sotterraneo non 
potranno mai essere spazzati via e possono comparire ovunque: non 
si può mai sapere quando o dove un’idea irrazionale può attecchire, 
deformando i pensieri e le convinzioni di persone innocenti.
Sebbene le convinzioni e le azioni di un culto corrotto 
dall’esterno possano sembrare irrazionali, per i membri del 
culto hanno un senso perfetto. Un revenant crede veramente 
di essere la reincarnazione di un eroe leggendario. Un cultista 
dell’Occhio Vigile crede di essere stato benedetto da una visione 
che gli rivela quali malfattori devono morire. Il fatto che il 
cultista abbia sviluppato un nuovo occhio non gli sembra affatto 
qualcosa di strano: “è un occhio benedetto! Gli altri sono solo 
invidiosi perché non ce l’hanno!” I cultisti corrotti potrebbero 
vedere il mondo in modo diverso rispetto alle altre persone. Un 
gruppo di revenant potrebbe collaborare con un mind flayer e 
con i dolgrim, ma i revenant vedranno queste aberrazioni come 
fedeli cavalieri affiliati al loro antico ordine. Quando i personaggi 
giocanti incontrano un culto corrotto, affrontano la sfida di 
trovare un senso al delirio: capire cosa cercano di ottenere i 
membri del culto, e in che modo il loro obiettivo è correlato a ciò 
che stanno veramente facendo. Questi deliri non hanno niente a 
che vedere con le malattie mentali e non possono essere curati in 
una casa di guarigione Jorasco. Questa è una forma di influenza 
soprannaturale che ha una causa specifica (un’entità aliena 
corruttrice) e un effetto specifico; la corruzione può reclamare 
chiunque in qualsiasi momento e i cultisti in altre occasioni 
possono apparire perfettamente sani e lucidi.
I culti corrotti raramente durano a lungo. Solitamente si 
formano con un obiettivo ben preciso, un piano specifico che in 
qualche modo torna a beneficio del potere che li guida. Dopo 
che quel piano ha avuto successo o è fallito, la forza che lo 
guidava spesso abbandona i sopravvissuti. Resta da scoprire 
se questo libera i cultisti dai loro deliri, o se essi vengono 
semplicemente abbandonati a sé stessi... o addirittura a 
compiere atti autodistruttivi. Una seconda importante domanda 
è se sia possibile liberare un cultista dal suo delirio mentre il 
culto è ancora attivo. Potrebbe essere necessario l’uso della 
magia, come per esempio ristorare superiore. Ma potrebbe 
semplicemente bastare che il cultista venga isolato dai suoi alleati 
e deprogrammato, o forse separato da un oggetto che alimenta il 
delirio. Se il potere del delirio può essere spezzato, forse l’identità 
originale del cultista può riemergere.
Il potere dietro a un culto corrotto non è sempre evidente. 
I lealisti sanno quale potere servono e spesso lo proclamano 
con orgoglio, ma molti altri culti corrotti ignorano quale sia 
il potere dietro di loro. I cultisti dell’Occhio Vigile potrebbero 
erroneamente credere che i loro occhi benedetti siano un dono 
di Aureon, mentre un revenant potrebbe essere convinto che sia 
stato Dol Arrah a riportarlo nel mondo. Anche se gli stessi cultisti 
non capiscono chi servono, certi paramenti possono essere 
rivelatori. I cultisti di Belashyrra spesso hanno a che fare con 
gli occhi e i beholder, Dyrrn fa uso di illithid e di doppelganger, 
e i culti di Kyrzin solitamente interagiscono con le melme e 
le fanghiglie. Ma a volte un culto può apparire perfettamente 
innocente. Chi può dire con certezza che quel revenant non sia 
stato veramente riportato in vita da Dol Arrah?
Tradizionale
Esistono culti molto più antichi di qualsiasi civiltà umana. Le 
loro roccaforti sorgono nelle regioni più desolate come le Distese 
Demoniache o le Marche dell’Ombra, ma i migranti hanno diffuso 
le loro convinzioni nelle Cinque Nazioni. I membri di questi culti 
sono cresciuti nella convinzione che le tradizioni della loro fede 
siano normali: Ti ricordi di quando tua nonna fu divorata dalla 
fauce gorgogliante nel seminterrato. Cosa c’è di male? La sua 
ora era giunta e la sua transizione all’immortalità era prevista; 
l’hai sentita, ti ha parlato tra i sussurri della fauce. Speri di vivere 
abbastanza a lungo da poterla un giorno raggiungere nelle viscere 
della creatura.
I cultisti tradizionali sono solitamente meno volubili ed estremi 
dei cultisti corrotti; sopravvivere abbastanza a lungo da diventare 
una tradizione significa evitare i comportamenti avventati e tenere 
la propria fede nascosta agli estranei. Molti culti tradizionali 
possono sembrare innocui; nella maggior parte dei casi, i 
Sussurranti non sono interessati a fare del male agli estranei o 
a interagire con loro. Tuttavia, i culti tradizionali forniscono reti 
di supporto occulte che possono essere attivate nel momento 
del bisogno. Rak Tulkhesh possiede numerosi lealisti nascosti in 
tutti gli eserciti delle Cinque Nazioni, sempre pronti a fomentare 
situazioni violente. Un paese potrebbe essere popolato dai seguaci 
della Carne Trascendente, che sembrano completamente innocui 
e normali... fino alla Notte delle Sei Lune, quando tutti si innestano 
i loro simbionti e fanno a pezzi qualsiasi straniero abbastanza 
sfortunato da trovarsi in paese in quella notte.
I culti tradizionali sono meno estremi dei culti corrotti, ma 
osservano comunque il mondo attraverso una lente distorta, pur 
sapendo a quale potere sono vincolati. Alcuni culti tradizionali 
credono che i loro patroni siano semplicemente fraintesi: Dyrrn 
cerca di esaltare l’umanità, non di corromperla! Altri celebrano gli 
aspetti distruttivi o caotici dei loro patroni, a volte sostenendo che 
questo mondo corrotto meriti di essere distrutto, o che in un’era 
futura i fedeli saranno premiati. Anche un cultista che venera 
Rak Tulkhesh potrebbe non essere malvagio; potrebbe credere 
che il mondo corrotto debba essere lavato nel sangue per essere 
purificato dal male, e ottemperati i suoi obblighi nei confronti del 
Re Orfano, potrebbe essere gentile e altruistico.
Transazionale
I poteri oscuri associati ai culti del Drago Sotterraneo hanno 
molto da offrire. Possono infondere nei loro servitori grandi 
poteri mistici, seguendo il modello del warlock. I daelkyr possono 
fornire simbionti e trasformazioni fisiche, mentre i Signori della 
Polvere possono fornire ai loro agenti ricchezza, influenza o 
antichi artefatti. Di conseguenza, i culti transazionali spesso 
nascono come società segrete. I membri aderiscono di loro 
spontanea volontà, impazienti di ottenere ciò che il culto ha 
da offrire. Ma anche nel caso di chi si unisce per i motivi più 
razionali, l’influenza di un daelkyr o di un signore supremo è 
quasi irresistibile: più a lungo un individuo rimane nel culto, 
maggiore sarà il potere che il culto eserciterà su di lui.

--- PAGE 74 ---
73
Capitolo 3   |   Fedi di Eberron
Si prenda l’esempio della Corte delle Ombre, un culto legato 
a Sul Khatesh. Un mago ha un’affascinante conversazione 
con un collega e discute di un incantesimo mai visto prima. 
Il collega gli spiega che l’incantesimo proviene dalle cripte di 
Ashtakala, e che se il mago si unisce alla Corte, scoprirà molte 
cose strabilianti sulla magia e sulla storia. Quindi partecipa a un 
incontro e rimane impressionato dagli studiosi e dai warlock che 
incontra. Presto viene iniziato al culto, giura fedeltà alla Regina 
delle Ombre e viene affiliato come Cavaliere della Biblioteca 
Dimenticata. Sembra quasi un gioco, eppure ottiene l’accesso ad 
alcuni nuovi e affascinanti incantesimi. Ma col passare del tempo, 
il pensiero di fare carriera nella Corte delle Ombre lo ossessiona. 
I giochi politici nel Regno delle Ombre gli sembrano più reali, 
più rilevanti della volgare politica del Khorvaire. Accetta missioni 
dalla Regina nella speranza di ottenerne i favori. Spera che un 
giorno la Regina si risveglierà dal suo sonno, e allora il Regno 
delle Ombre diventerà reale fino in fondo.
I culti transazionali possono trovarsi in qualsiasi punto di 
questa brutta china. Un culto transazionale potrebbe usare 
i simbionti come armi, ma intanto comportarsi in modo 
relativamente razionale. Oppure un osservatore esterno potrebbe 
capire in che pasticcio si sia cacciato, ma poi potrebbe essere 
interamente irretito dalla realtà distorta propugnata dal culto.
I culti transazionali sono solitamente piccoli, ma possono 
diffondersi capillarmente. Una congrega della Corte delle Ombre 
potrebbe essere composta da pochi membri, ma la Corte vera e 
propria si estende su tutto il Khorvaire. Spesso i membri di un 
culto transazionale sanno con chi hanno a che fare, ma l’avidità 
o la curiosità sono più forti della prudenza. Tuttavia, a volte 
accade anche che la gente sappia soltanto una parte della storia; 
un warlock potrebbe credere che la Regina della Ombre sia un 
possente warlock, o forse un signore fatato, senza rendersi conto 
che in realtà è una signora suprema.
Obiettivi dei Culti
Cosa vogliono i culti del Drago Sotterraneo? Cosa si sforzano di 
ottenere i loro membri? La risposta varia in base alla struttura 
e al patrono del culto. Tutti i poteri malevoli descritti in questa 
sezione possono contare sui loro lealisti, culti votati a liberare i 
loro signori da Khyber o pronti ad aiutare i loro emissari (che si 
tratti dei Signori della Polvere, dei mind flayer o di qualche drago 
rinnegato) a ottenere ciò che vogliano Ma al di là dei lealisti, gli 
obiettivi dei culti possono risultare più stravaganti.
Un culto corrotto di solito persegue una sorta di obiettivo 
immediato che ne guida la formazione e l’espansione. L’Occhio 
Vigile dà la caccia ai ‘demoni’ nascosti nella comunità, che 
possono essere visti solo dai loro occhi benedetti! I revenant 
devono rievocare un brutale massacro avvenuto esattamente 
cinquecento anni fa! Gli obiettivi sono spesso qualcosa di 
terribile che deve essere fermato, ma non sempre risulta evidente 
come tali azioni tornino utili al potere che le ispira; certe trame 
potrebbero non avere nulla a che fare con i sigilli del daelkyr 
o con la liberazione di un signore supremo. Nel caso di un 
signore supremo, gli arci-immondi accumulano forza spingendo 
i mortali lungo i loro sentieri. Sul Khatesh diventa più forte 
quando convince i mortali a usare la magia per scopi malevoli, 
a prescindere da come poi la useranno effettivamente; allo 
stesso modo, Rak Tulkhesh esulta di fronte a qualsiasi forma di 
violenza. I daelkyr, d’altro canto, sono veramente incomprensibili. 
Sicuramente si divertono a sperimentare con i loro materiali 
preferiti; uno dei culti di Dyrrn potrebbe celebrare un rituale 
che infonde la vita nei marchi del drago e li spinge ad attaccare i 
loro portatori, senza alcuno scopo se non quello di soddisfare la 
curiosità di Dyrrn. Dal momento che i daelkyr vivono il tempo in 
modo non lineare, è anche possibile che quello che sembra un 
caos senza senso possa ricollegarsi a un futuro inimmaginabile: 
arriverà un momento in cui un marchio del drago vivente, 
scatenato nel corso delle incomprensibili scorrerie del culto, 
diventerà l’elemento vitale necessario per sconfiggere uno dei 
Signori della Polvere. Ciò che è importante ricordare è che i culti 
del Drago Sotterraneo, e quelli corrotti in particolare, potrebbero 
anche non avere alcun piano a lungo termine; i loro piani possono 
e devono spesso apparire privi di senso.
I culti tradizionali sono religioni. Non sono animati da obiettivi 
a breve termine e forniscono indicazioni su come vivere la vita 
nella sua interezza. I culti tradizionali possono essere pacifici 
e innocui... finché non cessano di esserlo. Un particolare 
allineamento delle lune, una visione inviata al capo del culto, una 
massa critica di estranei in arrivo nello stesso momento: qualsiasi 
culto potrebbe reagire a una serie di circostanze specifiche che 
innescheranno rituali sanguinosi o sacrifici brutali. È qui che 
viene a galla l’assurdità di un culto tradizionale. Gli abitanti di 
Lowholt potrebbero comportarsi con la massima gentilezza, 
finché i loro depositi di carne non si ritrovano a corto di milza e 
prelevare gli organi dei visitatori diventa necessario: È un vero 
peccato, straniero, ma i nostri nonni devono avere quella milza... 
là dove i “nonni” in questione sono la fauce gorgogliante che vive 
nel seminterrato di casa. I culti transazionali sono spesso guidati 
dai desideri dei membri, almeno all’inizio. Un individuo si unisce 
a un culto transazionale perché cerca il potere che gli permetterà 
di fare qualcosa: vendicarsi dei propri nemici, rovesciare un 
tiranno, distruggere una banda criminale locale. Il patrono 
del culto, però, esige sempre un prezzo, e il patto in questione 
generalmente segue lo stesso modello descritto in precedenza 
per i culti corrotti.
I Poteri che Manovrano i Culti
Ogni culto del Drago Sotterraneo è collegato a un potere 
sinistro intrappolato a Khyber e gli obiettivi del culto solitamente 
rispecchiano quelli del potere che lo controlla. Se il culto dispone 
di alleati inumani, si tratta di immondi, di aberrazioni o di altri 
mostri? Quale genere di tesori e di oggetti magici utilizza il 
gruppo? Questi oggetti magici non sono necessariamente doni 
diretti del patrono; un culto di Kyrzin potrebbe avere a sua 
disposizione molte pozioni perché il sommo sacerdote è un 
alchimista, oppure perché una strana fontana nel tempio secerne 
un fluido mistico.  Nel caso dei lealisti e dei culti tradizionali, il 
legame con il patrono potrebbe risultare evidente, mentre nel 
caso dei culti corrotti, identificare il manipolatore nascosto può 
essere più difficile. A prescindere dal fatto che i cultisti conoscano 
o meno l’identità del loro patrono, il potere dietro un culto può 
produrre diversi effetti.
Come regola generale, i culti collegati ai signori supremi 
(Rak Tulkhesh, Sul Khatesh, Katashka, Bel Shalor, la Figlia di 
Khyber) aiutano i Signori della Polvere direttamente o cercano 
di stimolare quei comportamenti che rafforzano l’arci-immondo. 
I daelkyr (Belashyrra, Dyrrn, Kyrzin, Orlassk, Valaara) sono 
più enigmatici. I loro culti tradizionali potrebbero portare 
avanti strani comportamenti ricorrenti che si tramandano per 
generazioni, celebrando sacrifici o misteriosi rituali in occasione 
di certi allineamenti planari. Per contro, possono anche compiere 
azioni devastanti che non tornano chiaramente a beneficio 
di nessuno. Non c’è nessun motivo per cui Orlassk dovrebbe 
trasformare i cittadini di Sharn in gargoyle; potrebbe trattarsi di 
un esperimento, o semplicemente di una forma d’arte. Ma queste 
azioni saranno correlate alla sfera d’influenza del daelkyr che le 
provoca, che si tratti di melme, pietra, occhi o insetti.
I dieci poteri descritti di seguito fanno riferimento ai culti 
più comuni, ma esistono molti altri signori supremi e daelkyr. 
Non esisterà mai una lista completa e i DM possono sempre 
svilupparne di nuovi. I poteri seguenti devono essere una fonte 
d’ispirazione e non un limite.

--- PAGE 75 ---
74
Capitolo 3   |   Fedi di Eberron
Bel Shalor: L’Ombra nella Fiamma
L’anima più luminosa proietta l’ombra 
più lunga. Non puoi sfuggire al male che 
alberga dentro di te. È sempre dietro di 
te, in attesa che tu faccia un passo falso. 
E anche se continui a camminare, credi 
veramente che quelli intorno a te siano 
forti quanto te? Virtuosi quanto te? Non 
è forse possibile che si siano già arresi 
all’oscurità?
I signori supremi incarnano le paure dei mortali e Bel Shalor 
incarna la paura degli altri mortali, l’eterno timore che uno 
sconosciuto possa farci del male e che nemmeno dei nostri amici 
sia possibile fidarci. Bel Shalor prospera nella paranoia e si ciba 
della paura che spinge le brave persone a compiere atti terribili. Le 
guerre alimentano Rak Tulkhesh, ma un’inquisizione che tortura 
innumerevoli innocenti fa la gioia di Bel Shalor, specialmente se 
guidata da individui virtuosi. Nel terzo secolo AR Bel Shalor riuscì 
quasi a sfuggire ai suoi vincoli prima di essere imprigionato di nuovo 
dal sacrificio di Tira Miron, ma alcuni sapienti si chiedono se in 
realtà Bel Shalor non abbia voluto farsi sconfiggere. Ora è legato 
per l’eternità a Tira e chiunque senta la Voce della Fiamma Argentea 
può sentire anche i sussurri tentatori dell’Ombra nella Fiamma.
Bel Shalor non incoraggia la violenza selvaggia. Amplifica 
invece le paure e i sospetti soffiando sulle fiamme dell’avidità e del 
tornaconto personale. Convince ogni individuo che la gente che 
lo circonda è crudele e meschina; l’unico modo per sopravvivere è 
colpire per primi e prendere ciò che si desidera senza curarsi del 
costo pagato dagli altri.
I culti corrotti possono comparire ovunque; Bel Shalor si 
aggrappa a ogni sospetto e lo amplifica. La Fiamma Sussurrante 
è un culto transazionale nascosto all’interno della Chiesa della 
Fiamma Argentea, un ordine segreto di sacerdoti e templari 
che obbediscono ai voleri di Bel Shalor in cambio di potere 
e influenza. I più grandi agenti della Fiamma Sussurrante 
non compiono quasi mai gli atti di corruzione personalmente; 
preferiscono invece incoraggiare sottilmente gli altri a derogare ai 
loro principi o a soccombere alle loro paure.
Forze. Gli agenti principali di Bel Shalor sono i rakshasa e 
il suo prakhutu (“portavoce”) nel Consiglio di Ashtakala è noto 
come il Distruttore di Dragoni. I suoi servitori sono specializzati 
nella furtività e nell’inganno, non nella forza bruta. Bel Shalor 
controlla anche le ombre e si dice che possa conferire una forma 
malevola di vita all’ombra di chiunque, spingendola a spiare la 
persona che la proietta o addirittura a ucciderla.
Doni. Gli oggetti magici associati a Bel Shalor solitamente 
vengono usati per manipolare gli altri, celare i pensieri o 
controllare le ombre. I membri più importanti della Fiamma 
Sussurrante spesso ricevono un anello di scudo mentale e 
possono usare le lenti dello charme per influenzare gli altri. Tali 
oggetti sono in genere fabbricati dai Signori della Polvere, ma 
potrebbero essere anche antiche reliquie o oggetti in cui sia stato 
infuso il potere dell’Ombra nella Fiamma.
Idee per i Personaggi. Bel Shalor prospera quando riesce a 
manipolare i pensieri e le emozioni. Un bardo del Collegio dei 
Sussurri potrebbe attribuire i suoi doni e le sue doti magiche 
(la capacità di imbrigliare le paure e perfino di rubare le ombre 
altrui) a un legame con Bel Shalor. Nel caso di un warlock, il 
Signore Fatato o il Grande Antico potrebbero rappresentare 
l’Ombra nella Fiamma. I membri della Fiamma Sussurrante a 
volte esordiscono come paladini o chierici devoti alla Fiamma 
Argentea e perfino dopo essersi messi al servizio di Bel Shalor 
riescono a mantenere un legame con la Fiamma e a preservare le 
loro capacità di classe; tuttavia, spesso passano, rispettivamente, 
al dominio dell’inganno e all’Apostata.
Idee per le Storie. Qualsiasi paura potrebbe essere amplificata 
da Bel Shalor e formare la base di un culto. Un gruppo di abitanti 
di un piccolo paese potrebbe convincersi che nella comunità si 
nasconda un doppelganger o un topo mannaro da stanare a ogni 
costo. O forse temono la presenza di spie straniere, o di forgiati 
concepiti per sostituirsi agli umani... gli avventurieri sono in grado 
di dimostrare di non essere dei forgiati impostori? Spesso questi 
culti sono genuinamente convinti di proteggere gli innocenti da 
una seria minaccia e non si rendono conto di essere loro a servire 
un potere oscuro.
Storie analoghe possono essere associate alla Fiamma 
Sussurrante. I cultisti si adoperano per ingannare i membri 
veramente virtuosi della chiesa, convincendo i templari buoni 
a perseguitare gli innocenti nel tentativo di sopprimere una 
minaccia immaginaria. Quando gli individui buoni fanno del male 
ad altri individui buoni, Bel Shalor ne è deliziato. Riusciranno gli 
avventurieri a smascherare i veri agenti del male senza uccidere a 
loro volta degli innocenti?
Belashyrra: Il Signore degli Occhi
Conosciamo il mondo attraverso i nostri 
occhi. Ma la vista è un dono dell’Occhio 
Glorioso, e ciò che viene dato può essere 
tolto. Chi serve bene l’Onniveggente 
riceverà nuovi occhi e potrà vedere 
nuovi strati della realtà celati agli occhi 
dei semplici mortali. Se solo voi poteste 
vedere quello che vedo io!
Il daelkyr Belashyrra è associato alla vista e può usare i suoi 
cultisti come ricettacoli da cui esplorare il mondo. I cultisti 
di Belashyrra si lasciano spesso ossessionare dalla vista, sia 
rifiutandosi di credere a ciò che non vedono, sia credendo 
ciecamente a quello che vedono. Possono ricevere visioni negate 
ai più, o ottenere poteri legati alla vista, come i raggi oculari di un 
beholder. Il concetto di vedere ciò che è segreto è essenziale per 
questi culti, e solitamente è alla base delle loro missioni. Accade 
spesso che i cultisti più devoti di Belashyrra sviluppino nuovi 
occhi, come nel caso del culto dell’Occhio Vigile.
Belashyrra può contare su vari culti tradizionali nelle Marche 
dell’Ombra; i membri di questi culti solitamente si tengono in 
disparte, a meno che non siano spinti da qualche visione o dalla 
necessità di offrire un sacrificio. I culti corrotti di Belashyrra 
possono comparire ovunque, spinti da qualche visione estatica o 
dalla convinzione di essere gli unici in grado di vedere le minacce 
da affrontare (i membri dell’Occhio Vigile, per esempio, credono 
di poter scorgere i demoni nascosti). I cultisti di Belashyrra non 
sempre sono pericolosi; possono essere oracoli capaci, e capita 
che a volte riescano a vedere veramente delle minacce celate 
agli occhi altrui. Belashyrra è noto anche per la sua lotta contro i 
drow Umbragen nel sottosuolo di Xen’drik.
Forze. Belashyrra è il creatore degli affini ai beholder di 
Eberron, anche se questi a volte si mettono al servizio di altri 
daelkyr o agiscono autonomamente. Qualsiasi aberrazione i 
cui poteri siano incentrati sugli occhi o sulla visione può essere 
collegata a Belashyrra. Ogni creatura generata da Belashyrra 
avrà un grande numero di occhi; inclusi i suoi dolgaunt e dolgrim, 
anche se i dolgaunt sono comunque dotati di vista cieca.
Doni. Qualsiasi oggetto magico associato alla vista può essere 
collegato a Belashyrra, solitamente in forma di simbionte. I 
suoi cultisti potrebbero possedere versioni organiche di lenti 
dell’aquila, lenti dello charme o occhiali della notte; una tunica 
degli occhi potrebbe essere fatta di un materiale membranoso in 
grado di fondersi al corpo del portatore. Gli oggetti simbionti che 
conferiscono capacità correlate alla vista spesso esigeranno di 
vedere certe cose; il portatore proverà semplicemente la sensazione 
che la tunica voglia vedere cosa c’è in quell’edificio, e opporsi alla 
LAURA HIRSBRUNNER

--- PAGE 76 ---
75
Capitolo 3   |   Fedi di Eberron
richiesta può fare perdere al portatore i benefici conferiti dall’oggetto 
finché non completerà un riposo breve o lungo. In aggiunta agli 
oggetti magici, Belashyrra può elargire doni soprannaturali legati 
alla vista, come per esempio conferire scurovisione o la capacità di 
usare visione del vero una volta alla settimana; tali doni solitamente 
si manifestano sotto forma di un nuovo occhio che compare sul 
beneficato. Il potere concesso funziona soltanto tramite quell’occhio.
Idee per i Personaggi. Belashyrra può essere un patrono 
eccellente per un warlock del Grande Antico, perché solitamente 
richiede ai suoi warlock di vedere qualcosa; il warlock riceverà 
l’incarico di trovare qualcosa o di osservare un evento particolare. 
Le invocazioni relative alla vista sono comuni e gli effetti magici 
possono essere incanalati attraverso gli occhi, che si tratti degli 
occhi naturali del warlock o dei nuovi occhi manifestati. Qualsiasi 
personaggio potrebbe essere guidato dalle visioni mostrate da 
Belashyrra; un paladino potrebbe non seguire un dio, ma essere 
guidato dalle visioni mostrategli dal malvagio Belashyrra. Forse 
Belashyrra lo sta aiutando a fermare il male, ma è anche possibile 
che l’Onniveggente si stia facendo beffe di lui mostrandogli il 
male compiuto dagli altri, mentre il paladino si sforza di impedire 
che quelle visioni diventino realtà?
Idee per le Storie. A seguito dell’intervento di un culto, la 
gente inizia a vedere certe verità nascoste che non vorrebbe 
sapere. Un’ondata di allucinazioni visive spinge la gente a 
vedere gli amici come mostri o come nemici mortali. Un 
assassino seriale colleziona gli occhi di varie specie per offrirli 
in dono all’Onniveggente. Un culto di lealisti vede dei segni che 
indicherebbero in uno degli avventurieri la prossima vittima 
sacrificale. Un individuo o un gruppo (come per esempio l’Occhio 
Vigile) è guidato da visioni che lo spingono a uccidere dei demoni 
nascosti: stanno uccidendo degli innocenti, o esistono veramente 
dei demoni nascosti nella comunità?
Dyrrn: Il Corruttore
La carne non è la forma definitiva: è 
argilla da modellare in qualcosa di 
nuovo. Possiamo essere molto più dei 
corpi con cui siamo nati. Si nasce nella 
prigione della vita di tutti i giorni, ma 
esistono sentieri in questo orrendo 
labirinto che conducono a inconcepibili 
meraviglie. E noi possiamo mostrarvi  
la strada.
Dyrrn il Corruttore è tristemente famoso per deformare la mente 
e il corpo e per trasformare gli innocenti in mostri. Si dice che 
Dyrrn abbia ricavato i primi dolgrim e dolgaunt dalle sottorazze 
dei goblinoidi. Ricavò i doppelganger dai cangianti e forse perfino 
gli strangolatori dagli halfling. Molti indizi inducono a credere che 
Dyrrn abbia corrotto i morfici, creando i primi licantropi. È il signore 
dei mind flayer e prova pari gioia nel deformare i pensieri e la carne.
I lealisti di Dyrrn credono che il Corruttore finirà prima o poi 
per divorare e trasformare il mondo, e che soltanto coloro che 
lo servono sopravvivranno all’esperienza. Tuttavia esistono altri 
culti, come quello della Carne Trascendente, che vedono le azioni 
di Dyrrn sotto una luce positiva. Dyrrn trasforma e crea nuove 
forme di vita, ma chi siamo noi per decidere che tali creazioni 
sono dei mostri? Alcuni cultisti credono che Dyrrn agevoli 
l’evoluzione, e che ogni creatura possa trascendere i suoi limiti 
avanzando lungo i sentieri del Labirinto Fetido. Sebbene tali culti 
possano iniziare come semplici culti transazionali, l’influenza del 
Corruttore è insidiosa e i cultisti presto iniziano a considerare le 
creature naturali come deboli e spregevoli.
Dyrrn è stato molto presente nell’Aundair occidentale e nelle 
Terre dell’Eldeen, e i Guardiani del Bosco sono sempre all’erta 
contro le sue orrende creazioni. Nel corso dell’Ultima Guerra 
i nani delle Rocche di Mror scoprirono che le forze di Dyrrn si 
erano saldamente trincerate nell’antico reame al di sotto delle 
loro rocche, nelle viscere della terra. Sebbene molti clan siano 
determinati a scacciare tutte le aberrazioni dalle profondità, altri 
ritengono che sia possibile usare il potere di Dyrrn per una nobile 
causa; questo ha consentito alla Carne Trascendente e ad altri 
culti di consolidarsi e di diffondersi.
Forze. Dyrrn ha creato molte delle aberrazioni usate dai 
daelkyr, come i dolgaunt e i dolgrim. È da lui che nascono i mind 
flayer di Eberron, che si riferiscono a lui chiamandolo Dyrrn 
la Mente Suprema e lo considerano la pietra d’angolo della 
loro coscienza collettiva. I doppelganger e i mind flayer sono 
spesso associati ai culti di Dyrrn, ma nelle sue schiere possono 
comparire aberrazioni e mostruosità di ogni tipo.
Doni. Dyrrn è un prolifico produttore di simbionti. Non è legato 
a nessun tema in particolare; qualsiasi arma o strumento vivente 
potrebbe essere collegato a lui. È anche strettamente associato 
ai poteri psionici e all’evoluzione della mente. Gli avventurieri 
potrebbero imbattersi in un culto dotato di strumenti che 
amplificano i poteri mentali.
Idee per i Personaggi. Un artefice potrebbe essere spinto 
dai sussurri di Dyrnn a creare una serie di strumenti viventi; le 
sue infusioni potrebbero sembrare vive, pur producendo effetti 
simili a quelli degli altri artefici. Un warlock vincolato a Dyrrn 
potrebbe essere sottoposto a drastiche trasformazioni fisiche o 
concentrarsi su poteri che controllano il pensiero... diventerà un 
rinnegato che lotta contro Dyrrn o sarà guidato verso il prossimo 
stadio evolutivo? L’ira di un barbaro potrebbe manifestarsi come 
inquietante trasformazione fisica, mentre un mago trasmutatore 
potrebbe seguire le orme di Mordain il Tessitore della Carne.
Idee per la Storia. I culti di Dyrrn possono sempre fornire 
un appiglio per introdurre le aberrazioni nella storia. I cultisti 
potrebbero ricavare dei mostri dai cadaveri, clonare personaggi 
importanti e sguinzagliare i cloni nel mondo, oppure trasformare 
gli innocenti in aberrazioni. Un culto della Carne Trascendente 
potrebbe concentrarsi sulla propria evoluzione fisica o mentale 
senza avere alcuna intenzione di danneggiare gli altri... finché 
non resta a corto di cervelli o parti del corpo aggiuntive. Qualcuno 
potrebbe scoprire che Dyrrn è il responsabile sia dei marchi del 
drago puri che di quelli aberranti; che impatto avrebbe questa 
scoperta sul mondo?
La Figlia di Khyber
Nemmeno Eberron in persona poté 
sconfiggere Khyber, e presto verrà 
il giorno in cui essa spezzerà le sue 
catene, frantumerà il mondo che 
conoscete e rivelerà quello che sarebbe 
dovuto esistere da sempre. La Figlia di 
Khyber raduna i suoi eserciti, e presto 
le loro ali oscureranno il sole.
La Figlia di Khyber incarna la paura dei draghi. Manipola i cuori 
e le menti dei draghi, convertendoli all’oscurità per poi assumerne 
il controllo. Questo ha spinto i draghi ad auto-relegarsi nel 
continente di Argonnessen; più essi esercitano il loro potere, più 
forte la Figlia di Khyber diventa.
Tra tutti i culti, questo è quello che serve con più convinzione 
il Drago Sotterraneo. I lealisti servono la Figlia di Khyber come 
la più grande campionessa di sua madre, l’araldo che annuncerà 
il ritorno di Khyber. Stando alle dottrine dei lealisti, Khyber non 
tradì Siberys; fu lei invece a essere tradita. Khyber aveva una 
visione grande e gloriosa del mondo reale, ma gli altri Progenitori 
si ribellarono contro di lei. I cultisti solitamente si considerano 
oppressi dalle leggi e dai sistemi; proprio come Khyber, sono 
tenuti prigionieri da chi è loro inferiore, da chi non capisce la loro 

--- PAGE 77 ---
76
Capitolo 3   |   Fedi di Eberron
LAURA HIRSBRUNNER
visione del mondo e ignora che quando Khyber farà ritorno essi 
ascenderanno alla gloria. Alcuni cultisti ritengono che i draghi 
veri e propri siano stati creati da Khyber, per poi essere rubati 
da Siberys ed Eberron; ne consegue che la Figlia non corrompe 
i draghi, bensì li riconsegna al ruolo che spetta loro di diritto. 
In ogni caso, i lealisti si considerano dei guerrieri che lottano 
per riportare l’equilibrio nella realtà, eroi che saranno acclamati 
nell’oscura e magnifica realtà che presto sarà rivelata tramite il 
sangue e il fuoco dei draghi.
Anche i cultisti corrotti possono condividere queste convinzioni. 
Altri deliri ricorrenti includono quelli secondo cui i cultisti in realtà 
sono draghi, trasformati e intrappolati in forma umana, o eredi di 
un retaggio draconico che un giorno riacquisterà la sua vera forma. 
Nei casi più estremi, certi cultisti possono manifestare alcuni tratti 
fisici draconici, sviluppando scaglie o artigli, manifestando armi a 
soffio o acquisendo poteri stregoneschi.
Alcuni culti chiamano la Figlia di Khyber con il nome di Tiamat, 
rifacendosi alla divinità draconica nota in altri luoghi del multiverso. 
Tuttavia, la Figlia dei Draghi è una signora suprema degli immondi, 
imprigionata nella Fossa dei Cinque Dolori nell’Argonnessen, e non 
detiene nessun potere su nessun altro reame.
Forze. La Figlia di Khyber è associata ai draghi, ai dragonidi, ai 
coboldi e alle altre creature dai tratti draconici. Sebbene annoveri 
alcuni seguaci rakshasa tra i Signori della Polvere, i suoi servitori 
principali sono gli abishai.
Doni. Gli oggetti magici associati alla Figlia di Khyber sono 
solitamente correlati in qualche modo ai draghi e potrebbero 
venire dall’Argonnessen o essere reliquie dell’Era dei Demoni. Le 
armi e le armature magiche potrebbero essere ricavate da scaglie o 
ossa di drago. Gli artefatti e gli oggetti meravigliosi che consentono 
al portatore di controllare i draghi, lo proteggono dai draghi o 
emulano le capacità dei draghi sono tutte opzioni possibili.
Idee per i Personaggi. I poteri di uno stregone di Discendenza 
Draconica potrebbero essere legati alla Figlia di Khyber; è stato 
lui a forgiare questo legame o uno dei suoi antenati serviva il 
Drago Sotterraneo? Un personaggio dragonide potrebbe essere 
nato da un’altra specie e avere ricevuto l’aspetto attuale dalla 
Figlia di Khyber. Un cultista barbaro potrebbe mostrare dei tratti 
draconici quando entra in ira, e la resistenza ai danni conferita 
dall’ira potrebbe essere rappresentata da uno strato temporaneo 
di scaglie di drago.
Idee per le Storie. Gli abitanti di un piccolo villaggio sono 
stati trasformati in dragonidi e sentono la voce sussurrante della 
Figlia che li chiama al suo servizio. Sarà possibile interrompere 
l’effetto e riportare alla normalità le vittime? Alcuni cultisti sono 
convinti di essere draghi e cercano di diffondere un messaggio di 
supremazia draconica. Uno studioso ossessionato dalla Profezia 
Draconica è in segreto un servitore della Figlia di Khyber... e 
forse addirittura un drago corrotto. Un giovane drago dominato 
dalla Figlia di Khyber depreda un villaggio dopo l’altro... ma cosa 
cerca? Un drago legato alla Camera ingaggia gli avventurieri per 
recuperare un Globo dei Draghi... il gruppo glielo cederà una 
volta entratone in possesso?
Katashka: Il Custode del Portale
Non potete sconfiggermi. Voi temete 
la morte, sapendo che la vostra carne 
marcirà e la vostra anima avvizzirà 
a Dolurrh, ma io servo il Re Tetro, il 
Custode del Portale... anche se mi 
uccidete ora, lui aprirà il portale e mi 
farà tornare.
Il signore supremo Katashka incarna la paura della morte e dei 
non morti. Spesso la gente presume che i seguaci del Sangue 
di Vol vogliano diventare non morti, ma in realtà sono i cultisti 
di Katashka ad abbracciare questo oscuro destino. I suoi lealisti 
sognano un mondo in cui i morti regnino sui vivi, esaltati dal 
potere che la morte esercita sulla marmaglia e resi impavidi dalla 
convinzione che Katashka offrirà loro l’immortalità della non 
morte, o che li rianimerà quando cadranno.
Katashka prospera sia sulla paura della morte che su quella 
dei non morti. Di conseguenza, i suoi culti potrebbero seminare 
epidemie o provocare stermini di massa, oppure sguinzagliare 
ghoul nelle fognature o scatenare orde di zombi. Il suo obiettivo 
non è la morte in sé: il Re Tetro trae potere dalla paura che 
provano i vivi. Di conseguenza, Katashka raramente cerca 
di uccidere i mortali rapidamente. L’obiettivo principale di 
un’epidemia persistente è quello di seminare paura tra chi la 
combatte, quindi un piccolo branco di ghoul che generi terrore 
nei tempi lunghi è più efficace di un esercito che spazzi via la città 
nel giro di un giorno. Per lo stesso motivo, i campioni non morti 
di Katashka vanno fieri della loro condizione innaturale: vogliono 
che i mortali sappiano cosa sono e li temano.
I culti del Custode del Portale sono spesso transazionali: 
i cultisti servono il Re Tetro per ricevere in cambio segreti 
sulla necromanzia o sui non morti. I culti corrotti sono 
sempre in qualche modo collegati alla morte o ai non morti; 
inoltre Katashka genera anche i revenant. I culti di Katashka 
non occupano territori prestabiliti, ma generalmente sono 
meno diffusi nel Karrnath rispetto al resto delle Cinque 
Nazioni, in quanto il Sangue di Vol offre ai suoi seguaci una 
magia necromantica di tipo diverso assieme a un messaggio 
generalmente più positivo.
Esistono alcune similitudini evidenti tra Katashka e il Custode 
e alcuni studiosi affermano che in realtà si tratterebbe della 
stessa entità, e che siano state le azioni di Katashka nell’Era dei 
Demoni a ispirare i miti del Custode. Una differenza essenziale 
sta nel ruolo centrale della non morte in Katashka, aspetto che 
per certi versi lo rende simile all’Orcus di altre ambientazioni. 
Per contro, i sacerdoti del Custode si interessano anche all’avidità 
in generale, offrendo patti che non hanno nulla a che fare con la 
morte o la non morte.
Forze. Le forze di Katashka sono costituite dai non morti; 
perfino presso i Signori della Polvere i suoi campioni sono 
lich, cavalieri della morte e dracolich. I suoi culti transazionali 
coinvolgono necromanti, sebbene al suo servizio ne figurino 
meno di quelli affiliati al Sangue di Vol e all’Artiglio di Smeraldo: 
i suoi seguaci non hanno bisogno di capire la scienza della 
necromanzia quando è il loro oscuro signore ad animare le ossa 
per loro.
Doni. I tesori di Katashka sono strumenti che prosciugano la 
vita, come una spada del furto vitale. I suoi cultisti potrebbero 
anche essere in possesso di strumenti che creano o comandano 
i non morti. Al di là di questo, il più grande dono che Katashka 
conferisce ai suoi seguaci è quello della vita dopo la morte. Un 
campione di Katashka potrebbe venire ripetutamente animato 
dopo la morte, obbligando gli avventurieri a trovare modi più 
elaborati per prevenire la sua resurrezione. Anche i suoi campioni 
potrebbero fare ritorno come non morti; soltanto ai servitori 
più preziosi viene fornita una seconda vita come quella dei lich 
o dei vampiri, ma i cultisti minori potrebbero animarsi dopo la 
morte come zombi o ghoul... una sorpresa sgradevole per gli 
avventurieri che li combattono!
Idee per i Personaggi. Uno zelota barbaro che infligge 
danni necrotici potrebbe essere legato al Re Tetro; forse deve 
mantenere i suoi poteri uccidendo in nome del Custode del 
Portale? Il patrono del warlock Imperituro è un altro ruolo 
perfetto per Katashka. Sebbene il dominio della Morte e il 
paladino Apostata siano in linea con esso, Katashka non è un dio 
e quindi tali personaggi sarebbero meglio associati al Custode 
o al Sangue di Vol. Forse il personaggio è morto ed è stato 
riportato in vita da Katashka, ma con un’impresa da compiere... 
consapevole del fatto che in caso di fallimento morirà di nuovo. 
Obbedirà al volere del Re Tetro o cercherà un altro modo per 
guadagnarsi il diritto di vivere?

--- PAGE 78 ---
77
Capitolo 3   |   Fedi di Eberron
Idee per le Storie. Qualsiasi trama che coinvolga dei non morti 
malvagi o dei necromanti assetati di potere può essere ricollegata 
a Katashka; i suoi culti necessitano di meno sfumature del 
Sangue di Vol. Uno dei temi ricorrenti è il fatto che Katashka non 
vuole semplicemente uccidere gli innocenti: vuole che la gente 
tema la morte e i non morti.
Kyrzin: Il Principe delle Fanghiglie
Fanghiglia, acqua, sangue... i fluidi sono 
l’essenza più pura della vita. All’inizio 
ognuno di noi è una goccia di fluido, 
e alla fine torniamo a esserlo. Bevete 
dagli abbondanti doni del Signore della 
Bile. Ascoltate la voce dell’Osservatore 
Interiore, perché egli è già parte di voi. 
Seguite i nostri insegnamenti e dopo la 
morte troverete la pace eterna nel 
coro sussurrante.
Il daelkyr Kyrzin è il signore dei liquidi viventi e di quelli fetidi. È 
tristemente noto come la fonte di tutte le melme; alcuni credono 
che nelle profondità di Khyber scorrano fiumi di melme grigie 
e di fanghiglie verdi. Molti culti venerano le fauci gorgoglianti 
e si lasciano guidare dalle parole che credono di sentire nelle 
farneticazioni di tali bestie; questi culti si rivolgono a Kyrzin 
chiamandolo il Reggente dei Sussurri. Sebbene le melme 
svolgano un ruolo importante, i suoi culti possono essere 
associati a qualsiasi forma di liquido. Un culto potrebbe venerare 
un pozzo antico, mentre altri potrebbero affermare che nel lago 
locale siano rinchiusi i fantasmi dei loro antenati. Qualsiasi 
delirio associato a una forma di liquido potrebbe essere collegato 
a Kyrzin.
I culti tradizionali di Kyrzin sono forti e consolidati nelle 
Marche dell’Ombra, ma i Sussurranti si tengono a debita distanza 
da tutti. Gli abitanti delle Marche dell’Ombra usano termini come 
“il gocciolamento” o “il bacio del Signore della Bile” per definire 
il comune freddo. Stando ad alcune storie, Kyrzin avrebbe 
sguinzagliato le sue melme giganti nei fiumi del paese. Sebbene 
nelle Marche dell’Ombra circolino molte storie sul Principe delle 
Fanghiglie, esso è solitamente visto come una forza pericolosa, 
ma per lo più neutrale. Le muffe svolgono un ruolo importante 
nella medicina della nazione, e il Signore della Bile è visto come 
una forza che può causare le malattie quando è adirato oppure 
aiutare a prevenirle. Quindi quasi tutti preferiscono ignorare 
Kyrzin e tenersene alla larga, e generalmente i Sussurranti 
vengono lasciati in pace.
Forze. Su Eberron, Kyrzin prende il posto di Juiblex come 
origine dei protoplasmi neri, delle melme grigie, delle fauci 
gorgoglianti, dei mimic e di altre creature simili, ognuna delle 
quali potrebbe essere legata al Principe della Fanghiglie. Può 
inoltre generare creature simili agli incantesimi viventi, anche 
se non è responsabile degli incantesimi viventi che vagano per la 
Landa Gemente. Le sue creazioni più famigerate sono le melme 
parassitiche, una forma di protoplasma nero che può entrare 
nel corpo di una creatura. Queste melme, più intelligenti delle 
loro varianti più grosse, possono comunicare telepaticamente 
con i loro corpi ospiti. Un avventuriero che uccide un debole 
cultista potrebbe avere una sgradevole sorpresa quando dal 
cadavere emerge una letale melma parassitica! Le vittime legate 
loro malgrado a un qualunque tipo di melma parassitica devono 
trovare un modo per coesistervi finché non riescono a liberarsene 
(ristorare superiore sarà in grado di espellerla). Se si arrabbia, 
la melma può farsi strada fuori dalla vittima divorandola, cosa 
che in genere ha effetti fatali. Kyrzin vanta anche vari dolgaunt e 
dolgrim al suo servizio; quelli creati dal Principe delle Fanghiglie 
hanno la pelle viscida e translucida.
Doni. I culti di Kyrzin dispongono di ampie scorte di pozioni. 
Pur producendo gli effetti standard, le pozioni di Kyrzin 
sono spesso inquietanti da guardare, e se versate si aggirano 
strisciando come se fossero delle melme. I simbionti di Kyrzin 
spesso simulano gli effetti degli abiti magici, anche se la loro 
consistenza non somiglia a un tessuto, ma a un fluido; un 
mantello elfico di Kyrzin è un sudario anonimo che si trasforma 
per adattarsi all’ambiente circostante.
Idee per i Personaggi. Un artefice di una vecchia famiglia di 
Sussurranti potrebbe seguire un approccio anticonvenzionale 
all’alchimia, e il suo omuncolo potrebbe essere una melma 
vivente. Un warlock del Grande Antico potrebbe specializzarsi in 
incantesimi che fanno uso di fluidi o sussurri che confondono la 
vittima; perfino deflagrazione occulta potrebbe essere descritta 
come un nugolo di grumi di fanghiglia caricati di energia mistica.
Idee per le Storie. Un culto potrebbe fare qualcosa di 
strano alle riserve idriche di un paese, versando un veleno o un 
allucinogeno nell’acqua, oppure trasformando l’acqua in una 
melma vivente. Le melme parassitiche di Kyrzin potrebbero 
diffondersi in un paese o assumere il controllo di una particolare 
organizzazione... ma cosa vorranno in realtà? Alcuni amici del 
gruppo potrebbero essere divorati da una fauce gorgogliante... e 
se fossero ancora vivi all’interno di quell’ammasso?
Orlassk: La Voce nella Pietra
La pietra è immortale. Ascolta. 
Ricorda. Sceglie di restare immobile, 
ma chiunque abbia visto un gargoyle sa 
che può muoversi ogni volta che vuole. 
Quindi rispettate la pietra, perché 
sarà ancora qui quando voi non sarete 
nient’altro che polvere.
Il daelkyr Orlassk è il signore della pietra. I culti tradizionali 
di Orlassk credono che sia il Signore Immobile a scavare le 
caverne, e che sia la Voce nella Pietra a guidare i minatori fino ai 
giacimenti.
Orlassk può infondere la vita nella pietra, come nel caso dei 
gargoyle, ma può anche trasformare le creature viventi in pietra 
e si crede che molte creature dotate di quel potere (meduse, 
gorgoni, basilischi, cockatrici) siano di sua creazione. I culti 
possono essere associati a queste creature, ma possono anche 
venerare la pietra stessa. I cultisti di Orlassk potrebbero venerare 
una pietra sacra che inizia a sussurrare quando viene versato 
del sangue fresco su di essa, oppure mantenere una camera 
sotterranea dove tutte le conoscenze segrete del culto sono 
scolpite sulle pareti.
Orlassk è uno dei daelkyr meno conosciuti. I suoi culti sono 
presenti là dove la gente vive tra le pietre, in alta montagna 
o nelle caverne sotterranee. I culti corrotti di Orlassk spesso 
prendono forma tra coloro che lavorano la pietra: costruttori, 
scultori, giganti delle pietre o perfino semplicemente presso chi 
vive in una torre di pietra. Quando le pareti iniziano a sussurrare, 
significa che Orlassk ha trovato una potenziale preda.
Si crede che Orlassk sia in conflitto con alcuni degli altri 
daelkyr. Orlassk e Kyrzin sono fondamentalmente contrapposti: 
solidità contro liquidità, stasi contro cambiamento. Alcuni studiosi 
ipotizzano che la creazione delle meduse e dei basilischi sia un 
colpo che Orlassk ha voluto sferrare contro Belashyrra, dato che 
basta vedere quelle creature per innescare il loro letale potere.
Forze. Orlassk è legato alle creature di pietra, sia quelle fatte 
di pietra, sia quelle che pietrificano. Le meduse di Cazhaak Draal 
nel Droaam negano qualsiasi collegamento con Orlassk, ma 
altrove a Khyber potrebbero esistere vari culti di meduse. Orlassk 
conta numerose varianti esotiche di gargoyle al suo servizio, 
nonché elementali della terra distorti in modi creativi. I dolgrim 

--- PAGE 79 ---
78
Capitolo 3   |   Fedi di Eberron
Origini dei Cultisti
d6
Origine
1
Il cultista è cresciuto presso un culto tradizionale, come i Sussurranti o il Sole Interno. Sa che gli stranieri non capiscono la sua fede, ma lui 
non ci vede niente di male e cerca di onorare le tradizioni di famiglia.
2
Il cultista è un revenant. Crede di essere la reincarnazione di un antico eroe con un destino da compiere nell’età moderna. Potrebbe 
trattarsi di un’illusione, e in quel caso dovrà scoprire quale sinistro potere vuole usarlo come una pedina. D’altro canto, forse le cose 
sono esattamente quello che sembrano; Aureon e il Custode hanno veramente preservato la sua anima e lo hanno restituito al mondo nel 
momento in cui c’era bisogno delle sue doti.
3
Il cultista è legato a un culto transazionale, come la Corte delle Ombre. Crede che il bene che possa fare usando i suoi poteri sia superiore 
alla natura sinistra della loro fonte. Sarà sempre così? Oppure scoprirà dei segreti sul suo patrono che sarebbe stato meglio ignorare?
4
Il cultista ha ottenuto alcuni o tutti i suoi privilegi di classe come campione di un culto, ma ora è in cerca di un modo per spezzare quel 
legame. Se ci riesce, perderà i suoi poteri (forse cambiando la propria classe o sottoclasse per rispecchiare la cosa)? I suoi alleati di un 
tempo ora gli danno la caccia?
5
Il cultista ha rubato i poteri a un signore supremo e ora crede che usandoli indebolisca le forze di quel signore supremo. Gli altri cultisti 
sono a conoscenza delle sue azioni? Cercano di ucciderlo?
6
Il cultista fa parte di un culto tradizionale e crede che il potere di cui è servitore farà del mondo un posto migliore. Se è legato a Rak 
Tulkhesh, potrebbe credere che il conflitto è lo stato naturale della vita; se è legato a Sul Khatesh, potrebbe credere che un mondo 
governato dalla magia sarebbe un mondo migliore. Oppure potrebbe credere che l’ascesa di Khyber sia inevitabile, ma che il suo signore 
supremo preserverà quanto meno la civiltà. Queste convinzioni non gli impediscono di essere un eroe: influenzano semplicemente il 
cammino che intraprende per compiere le sue azioni eroiche.
LAURA HIRSBRUNNER
e i dolgaunt al servizio di Orlassk hanno una pelle dall’aspetto 
roccioso e possono rimanere immobili a tempo indeterminato.
Doni. Qualsiasi forma di magia correlata alla pietra può essere 
associata a Orlassk. I cultisti spesso fanno uso di statuine del 
potere meraviglioso, sebbene le bestie a esse associate siano 
spesso creature strane e aberranti. Orlassk è la fonte più comune 
di pietre di Ioun su Eberron: le sue pietre sussurrano segreti 
inquietanti al personaggio con cui sono in sintonia. I cultisti di 
Orlassk possono inoltre fare uso di armi e armature fatte di pietra 
incantata anziché di metallo.
Idee per i Personaggi. Un barbaro Combattente Totemico 
potrebbe descrivere i benefici del Totem dell’Orso come la 
benedizione del Signore Immobile, e la sua pelle potrebbe 
assumere un aspetto pietroso quando entra in ira. Un artefice 
Fabbro da Battaglia potrebbe lavorare la pietra anziché il metallo 
e scolpire il suo Difensore d’Acciaio personale prima di animarlo.
Idee per le Storie. Tutte le statue di una città iniziano a parlare 
e a sussurrare pericolosi segreti. La città è colpita da una serie 
di omicidi inspiegabili; possibile che sia opera delle statue che 
hanno preso vita? Un culto corrotto attira al suo interno nuovi 
membri e poi li pietrifica. Il capo del culto afferma che sta per 
arrivare un terribile cataclisma e che soltanto chi è pietrificato 
potrà sopravvivere. Poi, dopo il cataclisma, il Signore Immobile 
libererà tutti; sarà vero? I rituali di un culto stanno lentamente 
trasformando in pietra tutti gli abitanti di una comunità. Le statue 
scolpite da un culto prendono vita; sono destinate a sostituire 
le figure più importanti della città come loro duplicati, o forse i 
cultisti stanno lavorando alla creazione di un mostro in grado 
di distruggere la città? I rituali del culto attirano interi stormi di 
gargoyle in città, ma a quale scopo?
Rak Tulkhesh: La Furia della Guerra
Soltanto nel conflitto ritroviamo noi 
stessi. Scopriamo il nostro valore solo 
quando lo confrontiamo con quello di un 
altro. Le leggi sono trappole predisposte 
dai deboli per controllare i forti; tutto ciò 
che potete conquistare con il pugno o la 
spada è vostro di diritto.
Il signore supremo Rak Tulkhesh incarna la paura della guerra 
e degli spargimenti di sangue, sia delle vittime della violenza, sia 
di chi cede alla furia e alla sete di sangue. I culti di Rak Tulkhesh 
sono composti da brutali razziatori che abbracciano una vita 
di eterna violenza, ma anche da chi diffonde odio e conflitto... 
qualsiasi cosa che possa generare un aspro scontro là dove 
altrimenti potrebbe esserci la pace.
Sebbene molti culti del Re Orfano siano centrati 
sull’aggressione spietata, in certi casi i suoi membri potrebbero 
credere di servire una causa superiore. Un culto corrotto 
potrebbe essere effettivamente determinato a sgominare un 
gruppo di banditi che depreda gli innocenti; i suoi membri 
saranno semplicemente spinti dall’illusione che non esistano 
alternative alla carneficina. Un altro delirio ricorrente è quello 
secondo cui il mondo attuale deve essere purificato da una 
battaglia sanguinaria per aprire la strada a un mondo pacifico: 
i cultisti di oggi combattono solo affinché i loro figli possano 
conoscere la pace domani.
La Furia della Guerra vanta un seguito particolarmente solido 
presso le Tribù della Carogna nelle Distese Demoniache, ma è 
uscito rafforzato dall’Ultima Guerra e i suoi culti sono presenti 
pressoché ovunque nelle Cinque Nazioni, specialmente nelle 
comunità che hanno subito gravi perdite durante il conflitto. 
Proprio come Katashka è diverso dal Custode, Rak Tulkhesh è 
diverso dai Tre Volti della Guerra. Rak Tulkhesh non è un dio 
della guerra che guida le mani di ogni soldato; esso fomenta 
invece l’aggressività e si esalta nelle carneficine, a prescindere da 
chi vinca o chi perda.
Forze. La Furia della Guerra conta vari servitori immondi tra 
i Signori della Polvere, inclusi numerosi rakshasa, narzugon, 
merregon e altri diavoli e demoni. Ma le forze di Rak Tulkhesh 
sono per buona parte composte da mortali. Oltre alle Tribù della 
Carogna delle Distese Demoniache, molti minotauri del Droaam 
venerano Rak Tulkhesh nel suo aspetto del Principe Cornuto. Gli 
gnoll del Patto di Znir hanno reciso ogni legame con gli immondi, 
ma esistono ancora molti gnoll, specialmente nelle Distese 
Demoniache, legati alla Furia della Guerra.
Doni. Rak Tulkhesh dona armi magiche ai suoi campioni. 
Le più potenti potrebbero essere state forgiate ad Ashtakala 
o risalire all’Era dei Demoni. A livelli più bassi, i culti di Rak 
Tulkhesh hanno un talento fuori dal comune per trovare 
mercanti d’armi e accaparrarsi le armi migliori disponibili in una 
determinata regione.
Idee per i personaggi. Il barbaro è il tipico campione di 
Rak Tulkhesh, ma altri possibili cultisti potrebbero essere 
un fiero minotauro che mette le sue abilità al servizio del 
Principe Cornuto, oppure un umano o un tiefling delle 
Distese Demoniache che si è lasciato alle spalle le sue infide 
terre d’origine. Il warlock Lama del Sortilegio è un sentiero 
interessante per un cultista vincolato a Rak Tulkhesh; la sua arma 

--- PAGE 80 ---
79
Capitolo 3   |   Fedi di Eberron
potrebbe essere un artefatto dell’Era dei Demoni, forgiato da 
Mordakhesh la Spada d’Ombra. Il warlock gode dei suoi poteri, 
o la sua lama è una maledizione? Forse prende vita una volta 
a settimana, e se il warlock non uccide qualcuno che merita la 
morte, la lama ucciderà un innocente.
Idee per le Storie. Come nel caso di Bel Shalor, le trame 
collegate a Rak Tulkhesh possono concentrarsi sulle tensioni 
crescenti a seguito della fine dell’Ultima Guerra; la differenza 
principale sta nel fatto che i cultisti di Bel Shalor cercano di 
orchestrare rastrellamenti ed esecuzioni più elaborate, mentre 
Rak Tulkhesh ispira la violenza più diretta e brutale. Gli abitanti 
di una comunità potrebbero sfogare la loro furia sui profughi 
Cyrani o sui forgiati, convinti che rappresentino una minaccia 
al loro stile di vita. I revenant potrebbero affermare di essere gli 
spiriti degli eroi del passato, tornati a raddrizzare antichi torti. 
Un capo carismatico potrebbe incitare una comunità a insorgere 
contro l’oppressione e a combattere contro i banditi o contro un 
tirannico signorotto locale. La causa è nobile, ma quante persone 
moriranno nei violenti disordini che seguiranno?
Sul Khatesh: La Custode dei Segreti
Conosco i segreti che plasmano 
il mondo. Con tre parole posso 
uccidere con il fuoco; con quattro, 
con il ghiaccio. Ma perché dovrei 
farlo quando posso piegarti alla mia 
volontà? La Regina delle Ombre rivela 
i tuoi segreti... fa’ come ti dico, o tutti 
scopriranno ciò che hai nascosto.
La signora suprema Sul Khatesh incarna sia la paura della magia 
che quella dei segreti... perché cos’è la magia se non una forma 
di conoscenza segreta? Con i suoi sussurri rivela segreti magici 
agli studenti di Arcanix e ispira gli invocatori a creare nuove armi 
di guerra. Ma incoraggia anche i mortali a celare i loro segreti, 
per poi condurli alla rovina rivelando quegli stessi segreti a chi è 
pronto a usarli.
I culti di Sul Khatesh spesso nascono come transazionali. 
I maghi o gli aspiranti warlock invocano la signora suprema 
tramite un rituale e offrono sangue o servizi in cambio di potere e 
conoscenze. A Sul Khatesh non interessano le anime dei mortali, 
ma un cultista potrebbe credere di averle ceduto la sua anima con 
un giuramento. Ciò che Sul Khatesh apprezza di più è la magia 
usata per scopi crudeli o in modi che inducano la gente ad averne 
paura. Sebbene i cultisti possano stipulare un legame con lei per 
motivi razionali, più gente attinge ai suoi doni, più la corruzione 
potrà diffondersi. I membri della Corte delle Ombre credono di fare 
parte di un regno delle ombre che diventa più reale ogni giorno 
che passa; alcuni membri credono perfino di vedere le sue torri e 
le sue guglie sovrapporsi alle strutture del mondo reale. Altri culti 
potrebbero essere ossessionati dai poteri ottenuti, e abbracciare 
l’idea secondo cui chi usa la magia è superiore a chi non può 
farlo... e quindi abbia il diritto di depredare la gente comune come 
se fosse bestiame. Considerato il loro amore per i segreti, i culti di 
Sul Khatesh sono quasi sempre nascosti e agiscono con discrezione. 
Sebbene la magia svolga solitamente un ruolo importante al loro 
interno, Sul Khatesh influenza anche quei culti che lavorano 
puramente tramite i ricatti e la manipolazione dei segreti.
Forze. Gli agenti soprannaturali di Sul Khatesh sono per 
buona parte dei rakshasa, spesso dotati di poteri mistici superiori 
a quelli dei loro simili. Il suo prakhutu Hektula è il bibliotecario 
di Ashtakala ed è forse il saggio più erudito di tutto il creato. 
In aggiunta a questi, i suoi agenti primari sono i mortali che ha 
attirato al suo servizio e ha dotato di poteri arcani.
Doni. Coloro che servono la Custode dei Segreti vengono 
in genere ben forniti di pergamene e libri magici. Certi cultisti 
potrebbero ricevere anche bacchette o verghe fabbricate 
ad Ashtakala. Poiché il dono principale di Sul Khatesh è la 
conoscenza, la signora suprema a volte può guidare i suoi seguaci 
fino a un deposito di tesori Dhakaani o ad altre ricchezze nascoste. 
Sul Khatesh è ben nota per i patti che stringe con i warlock, ma 
può conferire capacità magiche minori a chiunque, se lo desidera.
Idee per i Personaggi. Sul Khatesh può essere un’eccellente 
patrona per un warlock. I suoi doni sono versatili; in base ai 
poteri che le vengono richiesti, potrebbe concedere i privilegi 
associati al Signore Fatato, all’Immondo o alla Lama del 
Sortilegio. La domanda principale che un warlock di questo tipo 
deve porsi è se continuare a servirla (tentando di scalare i ranghi 
della Corte delle Ombre mentre progredisce come avventuriero) o 
pentirsi del patto stretto e cercare un modo per uscirne. Qualsiasi 
incantatore potrebbe avere ricevuto un dono da Sul Khatesh, pur 
non avendo stipulato un patto rigido quanto quello di un warlock; 
forse l’incantatore ha imparato il suo primo incantesimo in 
sogno e ora teme che Sul Katesh tornerà a riscuotere il favore? 
Analogamente, un personaggio che desideri acquisire il talento 
Iniziato alla Magia potrebbe giustificare quel talento come un 
dono improvviso da Sul Khatesh... ma a quale prezzo?
Idee per le Storie. Un culto di Sul Khatesh è un modo facile 
per introdurre un mago malvagio o una cabala di warlock che 
usa i suoi doni per terrorizzare e dominare una comunità. La 
Corte delle Ombre potrebbe svolgere questo ruolo, ma potrebbe 
anche essere usata in modi più sottili; forse i nobili della Corte 
aiuteranno gli avventurieri e li coinvolgeranno nei giochi politici e 
negli intrighi di quel regno immaginario. Un culto di Sul Khatesh 
potrebbe essere il responsabile di una rete di ricatti in procinto 
di fare a pezzi una città. Un personaggio giocante o un PNG 
potrebbe improvvisamente accorgersi di conoscere i peggiori 
segreti di tutti coloro che incontra... ma come può essere certo 
che tutti quei segreti siano veri? E se Sul Khatesh rivelasse solo 
quel poco di verità che serve per credere a queste epifanie senza 
discutere, per poi condurre il beneficiario su un sentiero oscuro?
Valaara: La Regina Strisciante
L’individualismo è una maledizione. 
Ogni giorno ti affligge con nuovi dubbi 
e delusioni. Ma all’interno dell’alveare 
sai sempre qual è il tuo posto. Unisciti a 
noi. Dimentica il passato. Dimentica il 
dolore. E aiutaci a costruire un mondo 
migliore.
La daelkyr Valaara è collegata agli insetti e a ogni genere di 
parassiti striscianti. I suoi figli sono ovunque, ci ascoltano sulle 
pareti e divorano i nostri morti. Quando Valaara crea nuove 
e letali forme di insetti e aracnidi, sperimenta anche con la 
coscienza degli insetti, diffondendo la mente di un umanoide 
su più corpi. Le vittime dei deliri di Valaara si convincono di 
essere degli insetti che hanno assunto forma umana, o di essere 
controllati e assimilati dai parassiti. Il suo culto più diffuso è 
noto come l’Alveare; i membri di questa setta rinunciano alla loro 
individualità per servire il collettivo e i mammiferi si comportano 
come se fossero insetti. Il dubbio relativo all’Alveare è semplice: 
i cultisti sono solo in preda al delirio e possono essere salvati, o 
sono veramente stati divorati internamente dai figli di Valaara e 
ora sono soltanto involucri dalle parvenze umane?
Oltre all’Alveare, gli altri culti di Valaara in un modo o nell’altro 
interagiscono con gli insetti. Alcuni credono di cogliere dei 
messaggi divini nascosti nel ronzio degli insetti. Altri allevano 
giganteschi nidi di insetti telepatici, o creano grandi fosse in cui 
fanno nascere schiere di vermi.
Valaara non ha un territorio fisso, ma i suoi culti spesso spuntano 
nelle fognature o nei pozzi neri delle città principali e prosperano nei 
luoghi in cui insetti e umani sono più numerosi. Nonostante l’affinità 
condivisa con i parassiti, i druidi dei Figli dell’Inverno disprezzano 

--- PAGE 81 ---
80
Capitolo 3   |   Fedi di Eberron
Valaara e i suoi culti; essi cercano di preservare l’ordine naturale, 
mentre le creature di Valaara sono tutt’altro che naturali.
Forze. Valaara ha creato i vermiiena, e ogni genere di insetto o 
parassita strisciante innaturale può essere attribuito alla Regina 
Strisciante. Valaara non si serve di dolgaunt o dolgrim. I suoi 
servitori principali sono i thri-kreen; Valaara li altera e li sviluppa 
costantemente, e a ogni nuovo incontro, essi potrebbero apparire 
leggermente diversi.
Sciami, ragni, scorpioni e altre creature simili sono presenze 
ricorrenti nei culti di Valaara. Tuttavia, come accade con tutti i daelkyr, 
Valaara prende ciò che è naturale e lo rende innaturale. Partendo 
da un insetto relativamente comune come creatura base, il DM può 
dotarlo di qualcosa che lo renda innaturale. Potrebbe trattarsi di 
una capacità mistica, ma potrebbe anche trattarsi di un’intelligenza 
anormale o di un dettaglio estetico: forse gli insetti dello sciame sono 
fosforescenti e il ritmo pulsante dei loro carapaci luminosi ha un 
effetto quasi ipnotico; o forse quando le creature si alzano in volo, il 
ronzio delle loro ali sembra quasi una risata umana maniacale.
Doni. Valaara crea armature chitinose e armi viventi. Genera 
simbionti che si insinuano nelle carni dell’ospite; due dei suoi 
doni sono lo scarabeo da lancio e lo scarabeo cerebrale, descritti 
nel capitolo 7.
Idee per i Personaggi. Un druido che usa il Circolo delle Spore 
(dalla Guildmasters’ Guide to Ravnica) può essere ritoccato per fare 
in modo che il suo Alone di Spore diventi invece un’aura di insetti. 
Un personaggio potrebbe credere di essere uno dei figli di Valaara, 
un insetto che ha assunto forma umanoide, forse come esperimento, 
o forse come esploratore inviato a raccogliere informazioni.
Idee per le Storie. Una piaga innaturale di locuste sta 
spogliando il territorio di tutte le sue risorse; cosa ha attirato qui 
gli insetti? Una setta dell’Alveare si è diffusa nelle zone malfamate 
di un paese, ma fa leva sull’ingenuità degli innocenti o i nuovi 
membri aderiscono di loro spontanea volontà? Un insetto segue 
gli avventurieri, sussurrando una serie di segreti; è una singola 
creatura alterata o è soltanto un fuco di un alveare telepatico?
Personaggi Cultisti
I membri dei culti del Drago Sotterraneo non sono sempre 
malvagi e i culti in questione non sempre perseguono fini 
malevoli. La sezione precedente presenta varie idee per collegare 
i personaggi giocanti a un culto specifico. Ma cosa significa 
essere un barbaro che trae potere dalla Furia della Guerra?
L’unica risposta che conta a questa domanda è: cosa il giocatore 
vuole che significhi? Gli interessa giocare un personaggio che 
serva consapevolmente un potere sinistro? Vuole sottolineare il 
concetto che mentre gli altri ritengono malvagio il potere con cui ha 
a che fare, lui riesce invece a interagirvi in modo positivo? Oppure 
gli interessa esplorare l’idea di concentrarsi per spezzare i propri 
legami con il culto, o di essere un rinnegato che ora combatte contro 
il potere che un tempo serviva? La tabella “Origini dei Cultisti” 
fornisce alcuni esempi che è possibile usare come ispirazione.
Fedi Insolite
Esistono fonti di magia divina che sono chiare e concrete: la 
Fiamma Argentea è una riserva di energia che vincola i signori 
supremi, e gli incantatori possono convogliare il suo potere verso 
altri scopi. Altre fonti sono meno certe: i Sovrani sono veramente 
le divinità in cui i loro seguaci credono o il potere di un chierico 
dei Sovrani proviene semplicemente dal potere del credo 
collettivo? Infine c’è una terza fonte, da cui gli incantatori divini 
traggono potere dalla devozione nei confronti di forze che non 
sono chiaramente divine e non hanno modi evidenti di concedere 
un tale potere. Com’è possibile che un forgiato paladino possa 
trarre potere dalla sua devozione al Signore delle Lame, quando 
il Signore delle Lame stesso non detiene quel potere? Un chierico 
del Drago Sotterraneo riceve veramente il suo potere da un 
daelkyr? E se sì, come?
In ultima analisi, queste domande non necessitano di una risposta 
definitiva; dopotutto, il principio basilare della magia divina è che 
non è scientifica e non può essere spiegata in alcun modo, ma di 
seguito ecco alcune idee per interpretare questi incantatori.
Potere Preso in Prestito
La teoria più comune formulata dai teologi di Eberron prevede 
che chi ottiene poteri divini aderendo a un credo esotico o 
poco plausibile, attinga in realtà ai poteri di un’altra fonte senza 
rendersene conto: la sua fede è talmente forte che un potere 
effettivamente esistente risponde alla preghiera. Phthaso Mogan di 
Sharn ha scritto un trattato in cui descrive un uomo che compiva 
miracoli grazie alla sua fanatica devozione nei confronti di una 
scarpa. Mogan giungeva alla conclusione che quell’uomo riceveva 
in realtà il suo potere da Kol Korran, il Sovrano del Viaggio. Ma 
sebbene sia possibile trarre incantesimi dalla venerazione di 
una scarpa, si tratta di casi estremamente rari. Benché il tema 
sia ancora oggetto di discussione, gli studiosi ipotizzano che più 
l’oggetto della venerazione è simile a un Sovrano archetipale, 
maggiori sono le probabilità che all’adoratore sia conferita la magia 
divina. Per questo nel corso dei secoli le civiltà si sono trovate a 
venerare diverse varianti della Schiera Sovrana.
Mogan ipotizza anche che i chierici delle fedi più insolite 
ricevano in realtà i loro incantesimi dal Viaggiatore, che 
appoggerebbe certe convinzioni per fomentare il caos e minare la 
fede nelle tradizioni più consolidate. Lo studioso di Korranberg 
Dravo Den Talas ha proposto una teoria alternativa: se c’è qualche 
fondo di verità nelle credenze del Sangue di Vol, tutte le magie 
divine sarebbero tratte dalla scintilla mistica dell’incantatore 
stesso. Stando a Talas, l’oggetto vero e proprio della fede è 
irrilevante: è solo l’intensità della fede che conta.
A prescindere dalle conclusioni, le varie teorie generalmente 
concordano sul fatto che un paladino che venera il Signore delle 
Lame in realtà non tragga il suo potere dal Signore delle Lame 
in persona. Quel potere potrebbe provenire dal paladino stesso, 
potrebbe derivare da Dol Dorn o da Onatar, o potrebbe essere 
perfino un dono del Viaggiatore.
Non Tutti i Chierici Sono Divini
In ultima analisi, la differenza tra incantatori divini e arcani è una 
questione estetica. Non c’è nulla che imponga di considerare un 
paladino un incantatore divino. Un kalashtar chierico potrebbe 
descrivere il suo comando come capacità psichica, mentre un 
paladino di un culto del Drago Sotterraneo potrebbe descrivere 
Punizione Divina o Imposizione delle Mani come poteri conferiti 
da un inquietante simbionte che avvolge le braccia del paladino. 
I warlock e i barbari possono sembrare più appropriati a molti 
culti del Drago Sotterraneo, ma gli stessi temi possono essere 
applicati a chierici e paladini: sebbene essi siano mossi dalla fede, 
i loro poteri provengono da doni, mutazioni fisiche o rivelazioni 
ultraterrene, anziché essere una risposta letterale a una preghiera.
Strane Divinità
La Schiera Sovrana è di gran lunga la fede dominante del 
Khorvaire, seguita dalla Chiesa della Fiamma Argentea, che 
possiede chiese e santuari in tutte le Cinque Nazioni. Sebbene 
il Sangue di Vol sia al terzo posto, molto distante dai primi due, 
può contare su una base stabile nel Karrnath e nei Principati 
di Lhazaar da almeno mille anni. Tuttavia, esistono molte altre 
religioni nel mondo, tra cui le tradizioni druidiche delle Terre 
dell’Eldeen, il Sentiero della Luce dei kalashtar e altre fedi 
descritte in Eberron: Rinascita Dopo l’Ultima Guerra. Inoltre, 
i giocatori e il DM possono sempre sviluppare nuove religioni, 
come tradizioni comparse di recente o come fedi poco conosciute 

--- PAGE 82 ---
81
Capitolo 3   |   Fedi di Eberron
che coinvolgono solo una manciata di seguaci. Alcuni esempi di 
religioni insolite sono descritti di seguito.
Il Dio in Divenire
Area d’Influenza: I forgiati (creazione, evoluzione, ascensione)
Dominio da Chierico Suggerito: Forgia (Guida Omnicomprensi-
va di Xanathar)
Giuramento da Paladino Suggerito: Devozione
Questo piccolo culto crede che le anime dei forgiati provengano 
da un potere spirituale superiore. Chi segue il sentiero del Dio in 
Divenire crede che il Casato Cannith sia stato semplicemente uno 
strumento del Dio in Divenire; i Cannith crearono i corpi, ma fu il 
dio che condivise la sua essenza e infuse la vita nei forgiati. I seguaci 
credono che ogni forgiato racchiuda una scintilla divina, che la loro 
razza abbia un destino da compiere e che lavorando tutti assieme 
possano cambiare il mondo. Cercano di garantire un futuro positivo 
alla razza dei forgiati, tentando di riattivare le vecchie forge della 
creazione o di trovare un nuovo modo per creare altri forgiati. I fedeli 
devono anche collaborare alla costruzione di un corpo fisico per 
il Dio in Divenire in persona, e una loro comunità all’interno della 
Landa Gemente lavora a questo scopo. Forse questo ricettacolo sarà 
talmente gigantesco da sovrastare anche i forgiati colossi, o forse 
la taglia del Dio in Divenire non avrà importanza: conterà solo la 
sua perfezione. I seguaci di questa fede potrebbero ricevere visioni 
di certi oggetti da rintracciare e portare nella Landa Gemente per 
contribuire a questa impresa.
Il culto del Dio in Divenire è palesemente meno violento dei seguaci 
del Signore delle Lame. I suoi fedeli sono determinati a proteggere 
i forgiati e ad aiutarli a sviluppare appieno il loro potenziale, ma 
generalmente credono che sia possibile collaborare con le creature in 
carne e ossa, e che l’armonia sia migliore del conflitto.
La Profezia Draconica
Area d’Influenza: Destino, divinazione
Dominio da Chierico Suggerito: Conoscenza
Giuramento da Paladino Suggerito: Devozione
I sacerdoti della Profezia Draconica abbracciano l’idea che esista 
una forza nascosta che guida le vicende del mondo reale, e che 
sia possibile scorgere fugaci visioni di questo piano divino. Un 
sacerdote della Profezia Draconica crede che i suoi poteri divini 
gli siano stati conferiti per mantenere la Profezia sul giusto 
sentiero: quando un chierico usa cura ferite per salvare un 
compagno, lo fa perché quell’individuo non è destinato a morire 
oggi. Quando lancia un incantesimo come comunione, non 
contatta un’entità extraplanare ma rivela una fugace visione della 
Profezia vera e propria.
Nonostante la presenza di sacerdoti, questa non è una 
organizzazione religiosa e non esistono tradizioni chiaramente 
definite. È una vocazione, e ogni campione deve trovare il suo sentiero 
personale. I sacerdoti della Profezia si contrappongono spesso alle 
forze che cercano di manipolare la Profezia e di usarla per i propri fini 
specialmente contro gli immondi Signori della Polvere.
Il Signore delle Lame
Area d’Influenza: I forgiati (conquista, vendetta)
Domini da Chierico Suggeriti: Forgia (Guida Omnicomprensiva 
di Xanathar), Guerra
Giuramenti da Paladino Suggeriti: Conquista, Vendetta
Il Signore delle Lame è un forgiato ribelle. Afferma che i forgiati 
sono stati creati come armi e strumenti, ma che ora è tempo che 
i loro vecchi padroni raccolgano ciò che hanno seminato. Alcuni 
dei suoi seguaci più devoti (che si fanno chiamare Lame) credono 
che non possa esserci pace tra i forgiati e le creature in carne e 
ossa, e che si profili un’apocalittica resa dei conti tra i due. Non 
credono che il Signore delle Lame sia un dio, ma lo considerano 
un campione divino. In questo esiste un parallelo con il Dio in 
Divenire, in quanto le Lame credono che il Signore delle Lame 
sia il ricettacolo dello spirito del loro popolo, il fulcro del loro 
destino; la differenza primaria sta nel fatto che i seguaci del Dio 
in Divenire vanno in cerca di una coesistenza pacifica, mentre le 
Lame credono fermamente nella conquista e nella vendetta.
A causa dell’antagonismo tra le Lame e le creature delle 
altre razze, questo sentiero sarebbe una scelta insolita per un 
personaggio giocante, a meno che l’intero gruppo di avventurieri 
non sia composto da forgiati. Tuttavia, è possibile che un paladino 
delle Lame si dedichi a una missione segreta (come per esempio 
la ricerca di un artefatto specifico o il segreto della creazione di 
nuovi forgiati) che lo obblighi a trovare un modo per collaborare 
pacificamente con le creature di carne. Forse nel corso del 
viaggio giungerà alla conclusione che una coesistenza è possibile.
Sebbene le Lame credano che il conflitto sia inevitabile, non 
sono sciocche e raramente si comportano in modo sanguinario o 
crudele. Molte Lame sono combattenti veterani dotati di grande 
esperienza tattica e hanno imparato a non attaccare a testa 
bassa ogni umano che incontrano; quando agiscono, colpiscono 
bersagli strategici e hanno un piano d’attacco. Al momento 
sono impegnate ad accumulare risorse strategiche, sviluppare 
armi e punire chi perpetra ingiustizie contro i forgiati. Fanno 
un macabro esempio dei loro nemici, ma molti atti di violenza 
vengono scrupolosamente pianificati.
Aasimar 
Nara sorrise quando si ritrovò ad affrontare la 
schiera degli immondi. “Siete voi a essere inferiori di numero”. 
Le sue ali spettrali si spiegarono da sotto il mantello e le sue 
piume variopinte proiettarono una luce intensa in tutta la sala. 
“Tutti i campioni della Fiamma Argentea sono con me e nessun 
male può contrastare il nostro potere”.
La magia divina solitamente è il prodotto di una profonda fede 
e di una salda convinzione, ma un aasimar possiede un legame 
diretto con una fonte di potere divino ed è guidato da un’entità 
celestiale. Solitamente questi doni non sono ereditari e un 
aasimar di Eberron non è necessariamente riconoscibile dal 
suo aspetto; non esiste nessun tratto specifico che definisce un 
aasimar e non c’è un modo affidabile di produrne uno. Sebbene 
l’esistenza degli aasimar sembri contraddire la lontananza delle 
divinità di Eberron, è importante ricordare che un aasimar non 
ha bisogno di un collegamento diretto con una divinità. Un 
aasimar trae potere da una fonte di energia divina e la sua guida 
spirituale è un essere celestiale: un angelo, un couatl o uno spirito 
simile. L’aasimar può distinguersi come campione della fede, ma 
nemmeno lui è in grado di provare l’esistenza dei Sovrani.
Il capitolo 6 presenta i tratti razziali degli aasimar della 
maggior parte delle fedi. Al momento di creare un personaggio 
aasimar, il giocatore dovrebbe riflettere su questi punti:
Fede. Gli aasimar sono toccati dal potere divino... ma a quale 
potere divino sono collegati? Il personaggio è benedetto da uno 
dei Sovrani o è un servitore vivente della Corte Imperitura?
Aspetto. In che modo si manifesta la natura dell’aasimar? È sempre 
evidente, o viene rivelata soltanto incanalando l’energia celestiale?
Devozione. Sebbene molti aasimar diventino chierici o paladini 
e prestino servizio come campioni della forza a cui sono 
vincolati, i doni di un aasimar sono poteri innati che non 
dipendono dalla fede. Il personaggio è un servitore della luce o 
tenta di resistere al richiamo del divino?
La sezione “Le Fedi e gli Aasimar” esamina questi due 
interrogativi, fornendo alcuni dettagli sull’aspetto e sulla fede del 
personaggio. Ma la questione della devozione è interamente nelle 
mani del giocatore. Desidera interpretare un campione della luce 
e un devoto servitore di un essere celestiale? Oppure desidera 

--- PAGE 83 ---
82
Capitolo 3   |   Fedi di Eberron
JÚLIO AZEVEDO
esplorare la storia di un ribelle che è chiamato ad adempiere un 
destino divino ma che si rifiuta di piegarsi a quella sorte?
Come regola generale, gli aasimar sono talmente rari e diversi 
nell’aspetto e nei tratti che non potrebbero essere riconosciuti 
dalla gente comune. Tuttavia, la maggior parte dei fedeli di una 
specifica religione riconoscerà un aasimar associato a quella 
fede quando questo manifesta i suoi doni divini. Gli aasimar sono 
solitamente visti come esseri benedetti da coloro che condividono 
la fede del personaggio. Tali fedeli presumeranno generalmente 
che il personaggio sia un devoto servitore di quella fede, chiamato 
a compiere un’impresa divina. Per contro, chi non condivide la 
fede del personaggio potrebbe non riconoscere la sua natura; per 
esempio, pochi esterni hanno familiarità con le manifestazioni di 
un aasimar del Sangue di Vol.
La natura celestiale di un personaggio aasimar potrebbe 
attirarlo in certe trame o in certi pericoli. Le autorità della sua 
chiesa potrebbero avere dei progetti per lui. Forse esistono delle 
profezie che è destinato a realizzare. Oppure potrebbe essere 
preso di mira da nemici che nemmeno sapeva di avere; forse i 
Signori della Polvere hanno bisogno del sangue di un aasimar 
dei Sovrani per completare un rituale che può essere celebrato 
soltanto una volta per generazione. Al momento di creare un 
personaggio aasimar, il giocatore dovrebbe accordarsi col DM. 
Quale storia vuole raccontare? Desidera essere destinato a 
compiere qualcosa di grande, o combattere con un culto nascosto? 
Cosa lo spinge a voler interpretare un personaggio aasimar?
Origini degli Aasimar
Gli aasimar dispongono di un legame innato con un potere 
divino e una guida celestiale. Ma quando e come questo legame 
si è manifestato? Il personaggio è un aasimar fin dalla nascita o 
il potere gli è stato affidato? La tabella “Origini degli Aasimar” 
presenta alcune possibilità.
Le Fedi e gli Aasimar
Un aasimar è legato a una forza divina... ma quale? La Corte 
Imperitura e la Fiamma Argentea sono entrambe note fonti di 
potere divino, ma sono piuttosto diverse tra loro. Questa sezione 
esamina in che modo le principali religioni di Eberron possono 
collegarsi agli aasimar e specifica le sottorazze e i background 
più comuni per gli aasimar di ciascuna fede.
Consultando questa sezione è importante ricordare che per un 
aasimar della quinta edizione, la guida celestiale è uno dei suoi tratti 
più distintivi e che la sua natura dovrebbe essere legata alla fede 
con cui egli è associato. Il giocatore dovrà definire assieme al DM i 
dettagli della guida del personaggio usando le informazioni descritte 
in questa sezione. Di solito le guide spirituali comunicano soltanto 
tramite sogni e visioni. È così anche per il personaggio, oppure egli 
è in grado di conversare in modo più diretto con la sua guida? La 
guida gli fa delle richieste e gli assegna dei compiti specifici, oppure 
i suoi pronunciamenti sono criptici e vaghi? Mette alla prova il 
personaggio o si adopera per convincerlo ad accettare il suo destino? 
Il personaggio è l’unico aasimar collegato a questo celestiale, o 
quest’ultimo funge da patrono per un intero gruppo di aasimar? E in 
quel caso, il personaggio ha mai incontrato qualcuno dei suoi simili?

--- PAGE 84 ---
83
Capitolo 3   |   Fedi di Eberron
Aasimar Stirpeplanare
Quando il personaggio è nato, in lui è stato infuso un frammento 
dell’essenza immortale di un angelo. Molto probabilmente questo 
è accaduto per caso: il personaggio è stato concepito in una zona 
di manifestazione nel preciso momento in cui la forma fisica 
dell’angelo era stata distrutta e nel riformarsi, un frammento del 
suo spirito è entrato nel personaggio. Ma è anche possibile che 
l’angelo abbia scelto il personaggio affinché funga da suo avatar o 
agente sul Piano Materiale. In ogni caso, questo spirito incarna gli 
aspetti positivi o il concetto del suo piano (descritto in dettaglio nel 
capitolo 5) e incoraggia il personaggio a incarnare quel principio.
L’aspetto di un aasimar stirpeplanare è più esotico di quello 
della maggior parte degli altri aasimar. Ha un aspetto alieno che 
rappresenta il piano e l’angelo a cui è legato, e tale aspetto diventa 
ancora più estremo quando l’aasimar manifesta le sue capacità. 
Soltanto gli studiosi e i sapienti lo riconoscono per ciò che è, mentre 
la gente comune generalmente lo guarda con semplice curiosità.
I piani seguenti sono quelli che hanno maggiori probabilità di 
produrre aasimar.
Daanvi. L’aasimar è legato a un angelo che incarna il concetto 
di legge al servizio della giustizia. La sua pelle e i suoi capelli 
hanno un bagliore metallico, spesso di rame o di bronzo, e le sue 
ali hanno l’aspetto di un elaborato meccanismo. Un aasimar di 
Daanvi solitamente appartiene alla sottorazza del protettore. I 
Origini degli Aasimar
d6 Origine dell’Aasimar
1
Discendenza Aasimar. In genere la natura degli aasimar non è 
ereditaria... ma nel caso del personaggio lo è. Da dove ha avuto 
origine la sua discendenza? Quanto è grande la sua famiglia? 
Il personaggio è strettamente legato alla chiesa ed è acclamato 
per i suoi doni? Oppure la sua famiglia è stata scacciata molto 
tempo fa, bollata come una stirpe di eretici e di apostati?
2
Nobili Natali. Sebbene la stirpe del personaggio manifesti un 
aasimar soltanto una volta per generazione o giù di lì, la sua 
famiglia è ben nota per la sua devozione e la sua virtù. I familiari 
del personaggio potrebbero essere chierici o paladini e la tenuta di 
famiglia potrebbe trovarsi in una zona di manifestazione collegata 
a Daanvi, Irian o Syrania. Il personaggio è un erede orgoglioso 
della sua famiglia o le nobili tradizioni di casa gli vanno strette?
3
Evento Benedetto. Il personaggio ha sviluppato i suoi doni 
alla nascita o da bambino. La sua comunità non aveva mai 
prodotto aasimar in passato e la gente del posto ha acclamato il 
personaggio e i suoi doni. Il personaggio si mantiene in contatto 
con la sua dimora, oppure essa è stata distrutta dalle forze del 
male nel corso dell’Ultima Guerra?
4
Legame Celestiale. Il personaggio non è nato come aasimar. La sua 
natura di aasimar si è manifestata dopo che ha avuto un incontro 
con l’essere celestiale che funge da sua guida. Il personaggio ha 
acconsentito a servire quel celestiale come suo agente a Eberron, e 
ha stretto con lui un legame più forte del tipico legame di un aasimar. 
Cosa vuole quel celestiale e perché ha scelto proprio il personaggio?
5
Esperimento. Il personaggio non ha ottenuto i suoi doni 
gratuitamente; gli sono stati conferiti tramite la scienza arcana. 
Forse il Casato Vadalis tentava di creare un’anima divina. Forse 
il personaggio si è fuso a un frammento Khyber che contiene 
l’essenza di un celestiale intrappolato. Il personaggio si è offerto 
volontario per questi esperimenti o ne è vittima? Collabora con la 
sua guida celestiale o la considera un suo servitore?
6
Passato Misterioso. Il personaggio non ricorda assolutamente 
niente della sua infanzia. Forse si è risvegliato nella Landa 
Gemente, o forse è l’unico a essere sopravvissuto a una terribile 
battaglia. Gli unici indizi sul suo passato e sui suoi obiettivi sono 
costituiti da visioni oniriche inviate dalla sua guida celestiale. 
Riuscirà a fare luce sul mistero? Ed è sicuro di voler sapere?
suoi istinti lo spingono a combattere per il bene superiore, ma 
sempre restando entro i confini della legge; tenderà ad avere un 
background da cavaliere, soldato o guardia cittadina piuttosto 
che da eroe popolare vigilante. La sua guida potrebbe essere 
un planetar, come per esempio un giudice di un tribunale di 
inevitabili che lo incita a far rispettare la legge. Oppure potrebbe 
essere legato a uno dei solar del Panopticon, ognuno dei quali 
ha il compito di far rispettare la giustizia su un piano particolare. 
Hazariel, il Solar di Syrania, ha esiliato gli idoli radiosi sul Piano 
Materiale; forse si preoccupa dei danni che questi angeli caduti 
possono fare su Eberron e sta addestrando il personaggio affinché 
si occupi di loro.
Fernia. La guida dell’aasimar incarna gli aspetti positivi del 
fuoco: la fiamma che fornisce luce e calore e che scaccia l’oscurità. 
Un aasimar Ferniano solitamente ha la pelle cremisi e gli occhi 
o i capelli che ardono di una fiamma fredda. Si usa la variante 
dell’aasimar Ferniano fornita nel capitolo 6. La guida sprona 
l’aasimar a fornire conforto a chi ha paura e a chi combatte contro 
le forze dell’oscurità. Gli aasimar Ferniani sono spesso stregoni 
che manipolano la fiamma elementale; l’origine stregonesca 
dell’Anima Divina è una buona opzione per rappresentare i legami 
dell’aasimar al suo angelo. In alternativa è possibile usare l’origine 
della Discendenza Draconica del drago rosso, ma descrivendo i 
tratti dell’aasimar come angelici anziché draconici.
Irian. L’aasimar è legato a un angelo della luce, uno spirito 
che ispira vita e speranza. La sua pelle e i suoi capelli hanno 
un aspetto luminoso e le sue ali sono di pura luce; quando 
l’aasimar lancia il trucchetto luce, può descrivere l’effetto come 
se fosse il suo stesso corpo a irradiare la luce. Molti aasimar 
Iriani appartengono alla sottorazza del protettore. La sua guida 
potrebbe essere un angelo minore, oppure, più insolito, potrebbe 
essere legata a uno degli Architetti di Irian. Araam, l’Architetto del 
Rifugio, spronerà il suo aasimar a portare speranza ai disperati. Il 
Giardiniere lo ispirerebbe a curare i feriti e a combattere in nome 
della vita. L’Imperatrice dell’Alba lo incaricherebbe di sviluppare 
il suo potenziale e di aiutare gli altri a fare altrettanto. Una 
qualsiasi di queste figure potrebbe anche spronare l’aasimar a 
lottare contro le forze di Mabar, come i non morti e gli altri poteri 
oscuri che tentano di risucchiare la vita. Un aasimar che agisca 
come campione della speranza potrebbe essere un eroe popolare 
o un eremita. Il Principe Lorrister dei Principati di Lhazaar è un 
aasimar Iriano, asceso al potere nel principato da lui denominato 
Flotta del Paradiso; se l’aasimar è legato a Lorrister, potrebbe 
essere un marinaio o un nobile.
Mabar. L’aasimar è collegato a un angelo che è intrappolato a 
Mabar e viene lentamente trasformato dalle energie oscure di 
quel piano. Il giocatore sceglie un altro piano elencato in questa 
sezione; l’angelo sarà originario di quel piano e il personaggio 
avrà un aspetto generico simile agli altri aasimar toccati da quel 
piano, ma i suoi colori saranno opachi, come se la luce in lui si 
stesse gradualmente spegnendo, e i suoi occhi pozze di pura 
oscurità. Si usa la variante dell’aasimar Mabarano descritta nel 
capitolo 6. La guida ispira l’aasimar a seguire i principi del suo 
piano d’origine, ma combatte contro la soverchiante disperazione 
di Mabar e la bramosia di sopprimere la luce e la vita delle 
creature mortali; quando l’aasimar usa il suo Tocco Divoratore, 
incanala questa energia verso la sua guida. Quest’ultima spera 
che l’aasimar un giorno possa liberarla da Mabar, anche se 
nessun immortale è mai sfuggito alla sua corruzione prima d’ora. 
In alternativa, potrebbe semplicemente incoraggiarlo a seguire i 
principi generali del suo piano d’origine, controbilanciando la sua 
fame e la sua disperazione crescente. L’aasimar potrebbe essere 
un monello o un eremita tormentato dalle visioni di Mabar, o in 
alternativa un sapiente che cerca di fare luce sui segreti dei piani.
Shavarath. Gli angeli di Shavarath sono campioni marziali. La 
pelle e i capelli dell’aasimar sembrano fatti di ferro o di acciaio. 
Gli aasimar di Shavarath generalmente appartengono alla 

--- PAGE 85 ---
84
Capitolo 3   |   Fedi di Eberron
DEAN SPENCER
sottorazza del protettore, e le loro ali sono fatte di coltelli. Se la 
guida dell’aasimar appartiene alla Legione della Giustizia, essa 
incita l’aasimar a combattere per una giusta causa; l’aasimar 
potrebbe avere un background da cavaliere o da soldato. Se la 
guida è legata alla Legione della Libertà, inciterà l’aasimar a 
combattere contro ogni forma di tirannia e di oppressione, forse 
facendo di lui un eroe popolare. Questa può essere un’opzione 
interessante per un warlock Lama del Sortilegio: è stata la sua 
guida a fornirgli la sua arma celestiale, e ora lo sprona a usarla 
in battaglia.
Syrania. L’aasimar è legato a una dominazione di Syrania. Ogni 
dominazione possiede un particolare dominio che rappresenta la 
sua area di influenza e di interesse; la dominazione dell’aasimar 
è un angelo della guerra? Della natura? Del commercio? Qual 
è la sua specialità all’interno di quel dominio più ampio? Gli 
aasimar di Syrania solitamente appartengono alla sottorazza del 
protettore e sono dotati delle classiche ali piumate. Il loro aspetto 
potrebbe però riflettere anche il dominio della guida, la quale 
spronerà l’aasimar a rappresentarlo: l’Angelo delle Spade vorrà 
che l’aasimar impari a padroneggiare l’arte della spada! L’angelo 
osserverà inoltre il mondo attraverso gli occhi dell’aasimar e 
potrebbe inviarlo a osservare certi eventi o a compiere certe 
azioni collegate al suo dominio.
La Corte Imperitura
Il personaggio è stato scelto da uno dei consiglieri ascendenti della 
Corte Imperitura (o da uno dei suoi antenati senzamorte elfici), 
che ha infuso in lui una parte del proprio potere. Ora funge da suo 
braccio e da suoi occhi nel mondo al di fuori di Aerenal, e tenta di 
dimostrare il proprio valore per ascendere a sua volta alla Corte.
Aspetto. Un aasimar della Corte Imperitura assomiglia 
fisicamente a un elfo Aereni. Molti aasimar Aereni sembrano 
elfi normali, dagli occhi luminosi e dall’aura particolarmente 
vigorosa. In alternativa, un aasimar della Corte potrebbe avere 
un aspetto avvizzito, simile a quello di una mummia, pur essendo 
vivo e in ottima salute. Le sue manifestazioni di energia sono 
solitamente blu o viola.
Guida. Lo spirito guida dell’aasimar è uno dei consiglieri 
senzamorte della Corte Imperitura, forse uno dei suoi antenati 
più remoti. Vuole che l’aasimar serva gli interessi generali di 
Aerenal e della Corte Imperitura o lo ha reclutato come suo 
agente personale? Vuole l’aiuto dell’aasimar nella lotta contro un 
senzamorte rivale, nelle ricerche sulla Profezia Draconica o in un 
conflitto contro la corruzione che mina la Corte dall’interno?
Gli elfi non sognano, ma l’antenato può parlare con l’aasimar 
quando questi entra in trance. Un tempo l’antenato era a sua volta 
mortale e il suo rapporto con l’aasimar potrebbe essere più diretto 
e personale del tipico rapporto tra un aasimar e la sua guida.
Background. Se l’aasimar è un agente riconosciuto della Corte 
Imperitura (o un membro della Guardia della Morte, votato a 
combattere i non morti), può scegliere il background da accolito 
o da soldato, il cui privilegio rappresenta l’autorità di cui dispone 
in qualità di inviato della Corte. Se è un agente sotto copertura, 
potrebbe essere una spia o un ciarlatano. Il background 
dell’eremita è una buona scelta se l’aasimar è rimasto isolato 
per molti anni prima di essere scelto dalla sua guida, che gli ha 
rivelato un grande segreto.
Sottorazza. Un aasimar Aereni usa la sottorazza dell’aasimar 
della Corte descritta nel capitolo 6 per rappresentare la sua 
natura elfica.
La Fiamma Argentea
La Fiamma Argenta è la fonte più comune di aasimar a Eberron. 
Alcuni credono che Tira Miron fosse un’aasimar della Fiamma 
Argentea; è altrettanto possibile che tutti i Custodi della Fiamma 
Argentea diventino aasimar quando ascendono a quella carica. 
Molti seguaci della Fiamma hanno sentito narrare storie di 
campioni dalle ali variopinte e saranno pronti a riporre la loro 
fiducia nel personaggio, quando la sua vera natura sarà rivelata.
Aasimar, Genasi e Tiefling 
Qual è la differenza tra un aasimar, un tiefling e un genasi 
Ferniani? Sono tutti umanoidi esotici toccati dal fuoco.
Gli aasimar sono toccati dall’aspetto positivo di un piano 
e hanno un legame diretto con un celestiale proveniente da 
quel piano. Un aasimar Ferniano incarna il ruolo benevolo del 
fuoco, la forza che preserva la vita e tiene a bada l’oscurità. 
Chi riconosce gli aasimar di questo tipo li ritiene benedetti e 
solitamente presume che si tratti di esseri benevoli.
I tiefling sono toccati dall’aspetto malevolo di un piano. I 
tiefling Ferniani rappresentano gli aspetti distruttivi e caotici del 
fuoco e molti credono che attorno a loro possano sprigionarsi 
spontaneamente delle fiamme. Quando vengono riconosciuti 
come tali, i tiefling son visti come esseri maledetti e pericolosi.
I genasi non sono intrinsecamente immondi o celestiali; sono 
puramente elementali. Anche se sono piuttosto rari, i genasi 
sono solitamente considerati di natura neutrale: mutazioni degne 
di nota, ma non necessariamente da temere o da acclamare.

--- PAGE 86 ---
85
Capitolo 3   |   Fedi di Eberron
Aspetto. Solitamente gli aasimar della Fiamma appaiono 
interamente umani finché non rivelano le loro ali dai colori 
dell’arcobaleno. Tuttavia, alcuni aasimar della Fiamma 
manifestano altri tratti dei couatl, come le piume variopinte al 
posto della chioma o gli occhi da serpente. Corre voce che esista 
un’intera razza di uomini-serpente, gli Shulassakar, fedeli alla 
Fiamma Argentea. Le manifestazioni di energia di un aasimar 
della Fiamma sono bianche-argentate o prismatiche.
Guida. Solitamente la guida di un aasimar della Fiamma è un 
couatl, uno degli esseri che diede origine alla Fiamma. Un’altra 
opzione potrebbe vedere l’aasimar entrare in contatto con la Voce 
della Fiamma in persona, lo spirito asceso di Tira Miron. Lo scopo 
principale della Fiamma è proteggere gli innocenti dalle minacce 
soprannaturali. È questo che la guida incoraggia l’aasimar a fare? 
Oppure ha in mente per lui uno scopo particolare?
Background. Quando i vertici della chiesa apprendono 
dell’esistenza di un aasimar della Fiamma, solitamente lo 
accettano nei ranghi della chiesa, e il personaggio potrebbe 
acquisire il background da accolito o da soldato per 
rappresentare questa sua esperienza, scegliendo il soldato se è 
soprattutto un templare, o l’accolito se è un frate. D’altro canto, la 
sua guida spirituale potrebbe averlo contattato anche se egli non 
ha nessun legame pregresso con la fede; in questi casi potrebbero 
essere indicati l’eroe popolare, il monello o perfino il criminale.
Sottorazza. Gli aasimar della Fiamma usano la sottorazza 
dell’aasimar protettore, manifestando ali piumate dai colori 
dell’arcobaleno che ricordano quelli dei couatl. Un aasimar 
corrotto dall’Ombra nella Fiamma potrebbe passare alla 
sottorazza dell’aasimar caduto.
Il Sangue di Vol
Un aasimar del Sangue di Vol non è stato scelto da un angelo 
remoto; il suo è un potere interiore. La sua potenziale divinità 
è racchiusa in sé stesso ed è la sua scintilla divina personale a 
guidarlo sul sentiero verso l’ascensione.
Aspetto. Un aasimar Cercatore ha un aspetto umano. Alcuni 
hanno una carnagione pallida, quasi vampirica, mentre altri 
appaiono straordinariamente energici e vigorosi. Spesso, 
quando incanala l’energia divina i suoi occhi risplendono, e le 
manifestazioni della sua energia sono solitamente rosse o nere.
Guida. La guida è un aspetto della personalità dello stesso 
aasimar; va immaginata come il dio che egli potrebbe diventare, 
che si sforza di guidarlo verso l’ascensione. Tale guida 
solitamente si esprime tramite impulsi e visioni; l’aasimar non 
può conversare con lei direttamente. La sua guida si preoccupa 
principalmente dell’ascensione dell’aasimar? Oppure è animata 
dai principi dei Cercatori e desidera proteggere la comunità 
dell’aasimar e contrastare la morte?
Background. Gli aasimar Cercatori sono straordinariamente 
rari; perfino i seguaci della fede spesso non riconoscono la loro 
vera natura. Se il personaggio si concentra sulla protezione degli 
innocenti, potrebbe essere un eroe popolare. Se persegue la sua 
ascensione personale, potrebbe essere un sapiente o un eremita. 
In alternativa, potrebbe essere un monello o un forestiero che ha 
scoperto la sua scintilla divina mentre lottava per sopravvivere.
Sottorazza. Un aasimar del Sangue di Vol usa la sottorazza 
dell’aasimar Cercatore presentata nel capitolo 6.
Il Sentiero della Luce
È raro che gli aasimar siano associati al Sentiero della Luce, 
anche se quella fede ha i suoi campioni guidati dagli spiriti 
ultraterreni, i kalashtar. Anche se tutto è possibile, il Sentiero 
della Luce deve ancora generare degli aasimar.
I Sovrani e i Sei
Gli aasimar della Schiera vengono scelti da un Sovrano in 
particolare, o quanto meno da un celestiale devoto a quel Sovrano. 
Un personaggio aasimar della schiera è incoraggiato ad agire 
come avatar di quel Sovrano, incarnando le sue virtù e ispirando 
i fedeli. Un aasimar di Dol Arrah dovrà essere il guerriero più 
virtuoso possibile. Un aasimar di Aureon acquisirà sempre nuove 
conoscenze e le userà per guidare gli altri e rafforzare la civiltà. I 
seguaci della Schiera generalmente mostrano rispetto agli aasimar 
dei Sovrani e a volte potrebbero rivolgersi a loro per ottenere aiuto.
Gli aasimar dei Sei Oscuri sono estremamente rari e possono 
essere rappresentati efficacemente dalle statistiche dei tiefling.
Aspetto. Gli aasimar della Schiera solitamente hanno un 
aspetto interamente umano, spesso conforme all’immagine 
archetipale più comunemente associata al Sovrano: il robusto 
fabbro per Onatar, il saggio studioso per Aureon, l’anziana 
contadina per Arawai. Le manifestazioni di energia proiettano 
solitamente una luce dorata.
Guida. La guida dell’aasimar è un celestiale fedele allo stesso 
Sovrano venerato dall’aasimar, solitamente un angelo di Irian o di 
Syrania, che incoraggia l’aasimar a incarnare le virtù del Sovrano 
che rappresenta. Forse ha in mente uno scopo speciale per il 
personaggio?
Background. Gli aasimar della Schiera non nascono come 
tali, vengono scelti. E solitamente vengono scelti perché già 
incarnano le virtù primarie di un Sovrano. I background più 
comuni potrebbero essere un artigiano di gilda per Onatar o Kol 
Korran, un soldato o un cavaliere per Dol Dorn o Dol Arrah, un 
sapiente per Aureon, un forestiero per Balinor e un criminale o 
un ciarlatano (ma dal cuore virtuoso!) per Olladra.
Sottorazza. Un aasimar della Schiera può appartenere a varie 
sottorazze. L’aasimar protettore è una delle opzioni più comuni, 
ma anche l’aasimar del flagello è una scelta valida. Un elfo 
aasimar devoto alla schiera potrebbe appartenere alla sottorazza 
dell’aasimar della Corte descritto nel capitolo 6, mentre un 
aasimar legato a Onatar potrebbe perfino usare la variante 
dell’aasimar Ferniano.
Aasimar Non Umani
Gli aasimar non sono un’esclusiva degli umani. Alcuni aasimar 
della Fiamma compaiono tra gli orchi Ghaash’kala delle Distese 
Demoniache, e gli aasimar della Schiera possono nascere 
ovunque tra la miriade di seguaci dei Sovrani. Come si applica 
agli altri umanoidi una razza che presuppone antenati umani? 
In termini di aspetto, quando un aasimar viene descritto come 
dotato di un “aspetto umano”, è sufficiente specificare invece che 
ha l’aspetto di un orco, di un hobgoblin o di qualsiasi altra razza. 
In termini di tratti razziali, tuttavia, un aasimar non umano non 
possiede nessuno dei tratti automatici associati alla sua razza di 
provenienza. Si può dire che l’aasimar somiglia a un nano, ma 
non possiederà resistenza al veleno o il tratto Esperto Minatore.
Se è importante che un personaggio aasimar sembri un 
membro di un’altra razza e sia dotato anche dei relativi tratti 
razziali, il giocatore può accordarsi con il DM per sviluppare 
una sottorazza che rappresenti il suo retaggio, allo stesso modo 
in cui la sottorazza dell’aasimar della Corte conferisce a un 
aasimar i tratti base degli elfi, come la possibilità di entrare in 
trance. D’altra parte, nulla viene concesso gratuitamente: se un 
personaggio ottiene alcuni tratti collegati a un’altra razza, altri 
tratti dovranno essere rimossi per bilanciare il potere dei primi. 
Al contrario, se i cambiamenti estetici sono sufficienti (l’aasimar 
assomiglia a un nano ma in realtà non resiste ai veleni), è 
possibile rappresentare gli aasimar delle altre razze usando 
qualsiasi sottorazza già esistente.

--- PAGE 87 ---
86

--- PAGE 88 ---
87
OLIE BOLDADOR
Capitolo 4: Domini Inesplorati
D
ela sentiva l’odio del mind flayer che 
fomentava la collera della folla attorno a lei. Fu 
quasi sopraffatta dai pensieri dell’illithid che 
faceva il suo annuncio al raduno dei mostri. 
Questi stranieri sono venuti a Murogrigio 
con l’intenzione di rubare un antico tesoro dal palazzo del 
nostro governatore. Questi arroganti orientali sono stati messi 
sottochiave e tra un’ora affronteranno il primo scontro nell’a-
rena. Chi si farà avanti come campione di Murogrigio? Chi 
verserà il sangue dell’est?
La folla attorno a Dela rispose con un boato. Il minotauro 
davanti a lei alzò la sua ascia (fabbricata in una forgia Karrnathi 
a giudicare dalla fattura) e diede voce alla sua indignazione con 
un muggito. Dela si rallegrò del fatto che l’illusione la facesse 
apparire come un orco agli occhi di chi le stava intorno; sarebbe 
stato un pessimo momento per distinguersi come l’unica umana 
nella folla.
Una sensazione improvvisa di calma mise a tacere la furia del 
mind flayer. Era Gentle; la proiezione telepatica del kalashtar 
separò temporaneamente Dela dalla proiezione più vasta del 
governatore. Niente paura, Dela. Li salveremo.
Le nazioni del Galifar sono state descritte in molti libri, da 
Five Nations a Sharn: Città delle Torri, prestando relativamente 
poca attenzione alle altre aree. Questo capitolo descrive quattro 
regioni e culture che non sono mai state esplorate in profondità: 
il Droaam, una nazione di creature ritenute mostruose dalla mag-
gior parte degli umani; gli Eredi di Dhakaan, i custodi goblinoidi 
di un antico retaggio; i nani delle Rocche di Mror, coinvolti in un 
conflitto con i terrificanti daelkyr e gli abitanti del Mare del Tuono.
Droaam
Tra tutte le nuove nazioni nate dopo l’Ultima Guerra, il Droaam 
è sia la più giovane che la più esotica. È un’alleanza di creature 
spesso viste come delle mostruosità, fondata da un trio di creature 
maligne che sembra uscito da un libro di favole. Il Droaam, che 
non è stato riconosciuto come nazione dal Trattato di Fortetrono, 
resta un enigma. In che modo questa nazione è venuta a crearsi, e 
cosa potrebbe attirare gli avventurieri nelle sue terre?
Storia del Droaam
Nell’ultimo millennio, i figli delle Cinque Nazioni hanno sempre 
saputo che fine faranno i cattivi soggetti: saranno mandati nelle 
Terre Aride, dove gli ogre li useranno come poggiapiedi finché i 
troll non se li mangeranno per cena.
Quando fu fondato il Galifar, alla provincia del Breland fu 
concesso il dominio su tutte le terre a sud delle Montagne 
Byeshk e a ovest delle Montagne Muromarino, fino a lambire le 
acque del Mare del Tuono. Questa audace rivendicazione ampliò 
drasticamente i territori controllati dalla precedente nazione 
di Wroat... ma non era altro che una rivendicazione. Il popolo 
Brelandiano non aveva bisogno di terre a ovest e non sapeva cosa 
farsene. Le Terre Aride, nome che comprendeva sommariamente 
tutto ciò che si trovava a ovest delle Montagne Muromarino, 
erano note per le loro fetide paludi e le pianure spoglie, una 
regione indomita piena di mostri letali di ogni genere. Gli 
esploratori che fecero ritorno dai territori appena annessi al 
Breland confermarono queste storie. Le pianure pullulavano di 
goblin e di troll affamati. Le montagne erano infestate da arpie 
che con il loro canto guidavano i viaggiatori imprudenti verso i 
crepacci, e da troll che dormivano su cumuli di ossa. Le Terre 
Aride non avevano nulla per cui, a detta dei Brelandiani, valesse 
la pena di combattere, e così furono abbandonate a sé stesse. Di 
tanto in tanto, qualche cavaliere con un’impresa da compiere o 
qualche audace templare attraversava le Montagne Murogrigio 
per combattere con i giganti o uccidere qualche ogre, ma la 
regione rimase per lo più ignorata.
Col passare dei secoli, i Brelandiani si espansero lentamente 
a ovest, verso le Montagne Murogrigio. Nell’ottavo secolo il 
Castello Arakhain divenne una delle residenze reali preferite, e 
portò nuova prosperità ad Ardev e Shavalant. Tuttavia, l’ondata 
successiva di colonizzatori dell’ovest fu contrastata dalle feroci 
bande di predoni che occupavano il territorio tra le Montagne 
Murogrigio e il Lago d’Argento. I coloni malridotti che fecero 
ritorno parlarono di minotauri urlanti, orchi, ogre e goblin che si 
nascondevano in ogni angolo buio. Quando un attacco al Castello 
Arakhain condusse alla breve Guerra del Fronte Occidentale, 
la potenza del Galifar respinse i predoni oltre le Montagne 
Murogrigio e annientò buona parte delle bande di razziatori. La 
fortezza Ossorco divenne la porta che collegava il popolo del 
Breland ai mostri delle Terre Aride, e il re fondò i Cavalieri del 
Vento dell’Ovest per pattugliare i confini. I Cavalieri sorvegliarono 
i confini per tutto il nono secolo e i coloni Brelandiani osavano 
rivendicare territori lungo le Montagne Murogrigio. Questo 
periodo giunse al culmine con la fondazione, nella stessa zona, 
del paese fortificato di Tenace (oggi noto come Faucidipietra). Poi 
l’Ultima Guerra cambiò tutto.
Una Terra Antica
La zona nota come Terre Aride è molto più vecchia del Galifar 
o del Wroat. Anche se meno fertile dei campi del Breland o 
dell’Aundair, questa regione è ricca di depositi minerali. Alcuni 
credono che fosse la terra d’origine dei goblinoidi, una teoria 
sostenuta da un numero significativo di rovine Dhakaani lungo 
e sotto le catene montuose, nonché dalla stessa Grande Rupe. 
Sulle Montagne Murogrigio, una serie di statue alte centinaia 
di metri commemora i sei re che assieme fondarono l’antico 
Impero di Dhakaan. Ma anche se questa regione un tempo poteva 
essere importante per i dar, fu completamente devastata nel 
corso della guerra contro i daelkyr, aggravata dal ritorno di forze 
tenute lungamente a bada dall’impero. Orde di gnoll micidiali 
sciamarono a sud dal Bosco Torreggiante. Orchi feroci emersero 
dalle paludi occidentali. Troll e ogre calarono dalle montagne. 
Quei dar che rimasero sul posto furono contaminati dalle 
maledizioni dei daelkyr: invece di formare un fronte unito contro 
gli invasori, si scatenarono gli uni contro gli altri e ne seguirono 
secoli di caos e carneficine. Alla fine delle ostilità, di Dhakaan 
non restarono altro che rovine. Gli hobgoblin e i bugbear della 
regione furono sterminati e i goblin furono dispersi e separati.
Da allora, la regione fu dominata dall’anarchia. Alcuni 
ritengono che questa fu la conseguenza degli istinti naturali dei 
suoi abitanti, mentre altri indicano come causa la persistente 
influenza dei daelkyr. Alcuni bastioni di civiltà resistettero, come 
la Landa Velenosa e la città nascosta di Perduta, ma i popoli di 
quelle comunità non avevano nessun interesse ad ampliare il loro 
modello; erano luoghi fortificati, nascosti dal mondo esterno o 
entrambe le cose. Nel resto delle Terre Aride, la storia fu segnata 
dall’ascesa e dalla caduta di innumerevoli potenti chib. Chib è 
un termine Goblin che a volte viene tradotto come “capotribù”, 

--- PAGE 89 ---
88
Capitolo 4   |   Domini Inesplorati
ma letteralmente significa “capo” o “persona importante” e nelle 
Terre Aride spesso il chib era solo la creatura più grossa nei 
paraggi. Solitamente una banda si radunava attorno a un ogre, 
un ettin o un troll, in pratica una creatura abbastanza potente da 
esercitare la propria volontà sui goblinoidi, sui coboldi o sulle 
creature inferiori della loro specie. Ma anche se potenti, queste 
creature erano prive dell’ambizione o della determinazione 
necessarie per creare qualcosa di duraturo. Di tanto in tanto, 
un capo più intelligente (un minotauro signore della guerra, un 
carismatico oni) riusciva a mettere assieme una forza più grande, 
che a volte durava una generazione o due, ma invariabilmente 
questi nuclei venivano schiacciati da una nuova, inesorabile 
ondata di brutalità.
Inizia la Guerra
Allo scoppio dell’Ultima Guerra, le arpie controllavano le 
Montagne Byeshk, dove i vari stormi erano perennemente in 
lotta tra loro. Cazhaak Draal era nelle mani delle meduse, che 
l’avevano rivendicata alcuni secoli prima. I più saggi si tenevano 
alla larga dal Bosco di Guardia, infestato dai worg e da creature 
ancora peggiori. Sulle pianure, il condottiero più forte era il 
minotauro signore della guerra Rhesh Toraa; attorno alla sua 
fortezza, una miriade di chib minori combattevano con più 
frequenza tra loro che non contro i coloni.
I primi giorni dell’Ultima Guerra videro una riduzione delle 
forze nel Breland occidentale, che pur essendo considerato una 
regione violenta e instabile, era occupato solo da qualche colono 
di Murogrigio bisognoso di protezione. Non tutti i Cavalieri del 
Vento dell’Ovest erano Brelandiani, e con l’incoronazione di 
Wroaan i soldati fecero ritorno a casa per servire le loro nazioni 
di provenienza, in quanto Wroaan aveva bisogno di tutte le truppe 
che poteva radunare. Ridusse i Cavalieri del Vento dell’Ovest 
a una forza minimale, sufficiente a pattugliare il tratto tra le 
fortezze di Ossorco e Tenace, ma non molto altro.
Molti Aundairiani militavano nei ranghi dei Cavalieri del 
Vento dell’Ovest, e ricevuti i loro rapporti, il Signore delle Spie 
vide un’opportunità. Gli Occhi Reali dell’Aundair collaborarono 
con Rhesh Toraa e altri chib delle Terre Aride, fornendo 
equipaggiamento e addestramento per sostenere gli attacchi 
contro i coloni di Murogrigio e le razzie oltre il valico. Mentre 
il resto delle forze era occupato a Est, toccò ai comandanti di 
Ossorco e Tenace proteggere l’Ovest. Ma alla fine, i provocatori 
dell’Aundair e del Karrnath videro che i predoni delle Terre Aride 
erano troppo indisciplinati e litigiosi per diventare una reale 
minaccia contro il Breland, come essi speravano.
Arrivano le Figlie
Il paese fortificato di Tenace era sopravvissuto a decenni di razzie 
e schermaglie, in quanto i chib delle Terre Aride non avevano 
pazienza per gli assedi o armi per abbattere le mura più solide. 
Molti insediamenti e accampamenti minori furono travolti e 
distrutti, ma Tenace respinse innumerevoli attacchi dei goblin 
e dei minotauri. Tuttavia, era completamente impreparato a 
fronteggiare la forza che lo assalì nell’ultimo decennio della 
guerra. Una tipica banda di predoni potrebbe includere un 
singolo troll o una manciata di ogre, ma nel 986 AR i soldati di 
Tenace si ritrovarono di fronte intere falangi di troll corazzati 
che combattevano con abilità letale, e squadroni di ogre pronti 
ad agire con disciplina e coordinazione. I difensori di Tenace 
si gettarono giù dalle mura, adescati dal canto delle arpie, e le 
mura stesse furono frantumate dal lancio di grossi macigni. I 
sopravvissuti furono condotti nelle pianure e portati al cospetto 
dei capi dell’esercito; questo fu il primo incontro documentato 
con le Figlie di Sora Kell, tre enigmatiche megere descritte in 
maggior dettaglio successivamente in questo capitolo.
“Riferite ai vostri padroni che c’è una nuova potenza a ovest”, 
annunciò Sora Katra agli abitanti di Tenace. “Quelle che voi 
chiamavate le Terre Aride ora noi le chiamiamo Droaam. Le terre 
oltre le Montagne Murogrigio e al di sotto delle Montagne Byeshk 
appartengono al nostro popolo. Ritirate i vostri uomini in fretta 
e rispettate la nostra rivendicazione; la prossima volta non ci 
saranno sopravvissuti”.
Quando la notizia della caduta di Tenace giunse a Ossorco, 
i Cavalieri del Vento dell’Ovest si diressero a ovest al pieno 
delle forze. Ma Sora Katra mantenne la parola; non ci furono 
sopravvissuti e nemmeno testimonianze dell’ultima battaglia 
dei Cavalieri del Vento dell’Ovest. Il Droaam sferrò un attacco 
di ritorsione (usando solo una frazione delle forze presenti a 
Tenace) che inflisse danni ingenti allo stesso Ossorco. Re Boranel 
schierò rapidamente tutti i soldati di cui poteva fare a meno su 
questo nuovo fronte, rinforzando e fortificando Ossorco. Nel 987 
AR ordinò formalmente a tutti i cittadini Brelandiani di ritirarsi 
dalle terre a ovest delle Montagne Murogrigio, ma si rifiutò di 
riconoscere la sovranità delle Figlie, e nel decennio che seguì, gli 
scontri continuarono.
La Fondazione di una Nazione
Al popolo a est delle Montagne Murogrigio sembrò che le Figlie di 
Sora Kell fossero comparse dal nulla... e anche i chib delle Terre 
Aride ebbero più o meno la stessa impressione. Ma vari indizi 
suggeriscono che la loro venuta fu il culmine di anni o addirittura 
di decenni di pianificazione. Quanto tempo ci volle per addestrare 
i troll e gli ogre oggi noti come il Pugno di Maenya? Come fecero 
le Figlie ad acquisire le armi e le armature utilizzate da questa 
forza? Alcuni dicono che Sora Maenya radunò le sue truppe in 
una perduta fortezza Dhakaani sotto le Montagne Byeshk, e 
che supervisionò la forgiatura delle loro armi nella sua antica 
fonderia. Sora Maenya chiama i soldati del Pugno di Maenya 
i suoi figli, e alcuni studiosi credono che potrebbero esserlo in 
senso letterale; sia i troll da guerra che gli ogre spaccacrani sono 
più intelligenti e più abili dei loro cugini comuni. Ma quanto 
tempo richiederebbe un’impresa del genere? Melian Mit Davandi 
della Biblioteca di Korranberg ha formulato l’ipotesi secondo cui 
i semipiani potrebbero avere giocato un ruolo nell’impresa: la 
tana di Maenya a Khyber potrebbe esistere al di fuori del normale 
flusso del tempo, cosa che consentirebbe alle trame delle Figlie 
di essere insieme uno sviluppo recente e il culmine dell’operato 
di intere generazioni. Sora Teraza contattò la Regina di Pietra e 
i signori della Landa Velenosa nel 985 AR, e nello stesso periodo 
le Figlie si assicurarono i servizi della metà dei mercenari del 
Patto di Znir. Nessuno sa da quanto tempo le Figlie si stessero 
preparando, ma il 986 AR è sicuramente il momento in cui 
rivelarono la loro presenza.
Prima di sferrare l’attacco a Tenace, le Figlie parlarono con 
tutte le maggiori potenze delle Terre Aride (e le soggiogarono). 
I chib delle pianure capivano solo il linguaggio della forza e 
le Figlie ne fecero abbondante sfoggio; le bande sparpagliate 
di predoni furono costrette a sottomettersi e tutti quelli che 
si rifiutarono di inchinarsi alle Figlie di Sora Kell furono 
barbaramente giustiziati.
Nel 987 AR le Figlie di Sora Kell convocarono i più potenti capi 
della regione alle rovine oggi note come la Grande Rupe. Fu lì che 
Sora Katra presentò il progetto della nuova nazione, nominando 
i signori della guerra e assegnando loro le varie responsabilità e i 
territori. Iniziarono subito i lavori di costruzione delle grandi città 
di questa nuova nazione: Murogrigio, la Grande Rupe e la città 
portuale di Vralkek. La vecchia fortezza di Tenace fu riadattata e 
ribattezzata Faucidipietra. Anche se ad alcune bande di predoni 
fu consentito di continuare a seguire le loro antiche usanze, 
molti furono assorbiti nella nuova nazione. Migliaia di goblin e di 
coboldi furono liberati dall’oppressione dei loro chib e trovarono 
nuove opportunità nelle città appena sorte. Questo nuovo ordine 
fu mantenuto dagli gnoll pacificatori del Patto di Znir. Quando il 
loro intervento si rivelava insufficiente (nei casi in cui un chib si 
rifiutava di liberare i suoi sudditi o sfidava le Figlie), il Pugno di 
Maenya calava per distruggerlo. Il messaggio era semplice: era 

--- PAGE 90 ---
89
Capitolo 4   |   Domini Inesplorati
in arrivo un cambiamento. Chi non avesse trovato il suo posto nel 
Droaam avrebbe scelto l’annientamento.
I piani ambiziosi delle Figlie furono rafforzati dall’alleanza 
con il Casato Tharashk. I Tharashk ottennero l’accesso alle 
ricche risorse minerarie del Droaam e ai servizi dei mercenari 
mostruosi, cosa che consentì al casato di aprire un nuovo settore 
di attività. Le Figlie ottennero un legame con una voce dell’Est, 
legittima e influente. Gli agenti dei Tharashk convinsero i Dodici 
ad avviare il commercio con il Droaam, o quanto meno con la 
nuova città di Murogrigio. Il casato contribuì a organizzare i 
lavoratori e a costruire le nuove città. Attraverso i Tharashk, gli 
abitanti del Droaam iniziarono a comparire in tutte le Cinque 
Nazioni, anche se la tensione nei pressi di Ossorco non si è mai 
placata del tutto. I gargoyle e le arpie trovarono impiego come 
corrieri a Sharn. Molti manovali ogre fecero la loro comparsa 
a Fairhaven e a Wroat. A Sharn, il Gargoyle prese il posto del 
Pipistrello nella Corsa degli Otto Venti. Oggi molti cittadini delle 
Cinque Nazioni si sentono ancora a disagio nei pressi di queste 
creature, ma col passare del tempo la loro presenza suscita 
sempre meno scalpore.
La Situazione Attuale
Le Figlie di Sora Kell hanno inviato i loro rappresentanti a 
Fortetrono per partecipare ai negoziati, esigendo di essere 
riconosciuti come nazione sovrana. La loro petizione è stata 
respinta. In pratica, il Droaam è una nazione e le sue mappe più 
recenti includono il suo nome e indicano il suo territorio. Ma 
legalmente la terra è ancora parte del Breland. Si discute sul fatto 
che i Droaamiti legalmente siano invasori o ribelli che sfidano 
la corona Brelandiana, ma in ogni caso non sono considerati 
cittadini del Breland e non hanno diritto alle tutele concesse dal 
Codice di Galifar. Tuttavia, collocandosi al di fuori della legge, 
il Droaam è un eccellente rifugio per i criminali di guerra, i 
dissidenti, i disertori e tutti quelli che non hanno più un posto 
all’interno delle Cinque Nazioni.
Molti capi delle Cinque Nazioni sono convinti che il Droaam 
non durerà: è instabile e da un momento all’altro i mostri si 
faranno a pezzi a vicenda. Forse hanno ragione: le Figlie hanno 
già dovuto schiacciare numerosi signori della guerra ribelli e 
chib minori. Ma dopo undici anni, il Droaam è più forte che mai. 
Le sue nuove città si espandono. I casati portatori del marchio 
esplorano le opportunità che la regione ha da offrire. Una 
domanda importante resta senza risposta: cosa vogliono le Figlie 
di Sora Kell? Attaccheranno il Breland in forze se le loro richieste 
non saranno presto esaudite? Oppure perseguono un obiettivo 
più vasto, legato alle visioni profetiche di Sora Teraza? 
Cosa Definisce il Droaam?
Sebbene tutti i cittadini del Droaam servano le Figlie di Sora Kell, 
ogni regione è governata nel nome delle Figlie da un signore della 
guerra indipendente; al di sotto di esso, i vari chib governano le 
comunità locali. Tutti i cittadini sono tenuti a servire la nazione 
quando vengono chiamati a farlo, e a obbedire a qualsiasi 
ordine ricevuto. In cambio della fedeltà e dei servizi ricevono 
sostentamento, riparo e dignità, frutto per buona parte della 
consapevolezza di stare sfidando le arroganti nazioni dell’Est. 
Gli abitanti del Droaam vengono incoraggiati a credere di 
essere parte di qualcosa di glorioso, che deve ancora svilupparsi 
appieno. “L’oggi è difficile, e il domani forse lo sarà ancora di più. 
Ma guardate cosa abbiamo realizzato in un decennio e pensate a 
cosa realizzeremo nel prossimo!”
All’interno del Droaam, certi cittadini svolgono un lavoro 
concreto e ben definito: minatori, costruttori, soldati. Altri fanno 
parte di una riserva generale di manovalanza e possono cambiare 
lavoro da un giorno all’altro. Questo vale soprattutto per le grandi 
città in continua espansione. Tuttavia, il Droaam non è ancora 
una burocrazia altamente organizzata, ed è facile sgusciare tra le 
sue fessure per chi lo desidera. All’interno delle città principali, 
molti cittadini si occupano solo dei propri interessi. Chi sembra 
oziare o voler provocare guai viene portato via da una squadra di 
coscrittori, ma chi si dimostra industrioso e dà il suo contributo 
alla città viene generalmente ignorato. In ultima analisi, il 
Droaam è ancora una frontiera; la nazione ha solo undici anni di 
vita, le sue città sono ancora in costruzione e molti cambiamenti 
sono ancora in corso.
Sebbene molti stranieri possano avere l’impressione che il 
sistema del Droaam sia opprimente, la maggior parte dei cittadini 
crede genuinamente nella nuova nazione. Le loro vite prima 
dell’arrivo delle Figlie erano tristi e brutali. Ora possono mangiare 
tutto il grist che vogliono (carne di troll macinata), hanno un 
tetto e un giaciglio nella sala comune del luogo, e soprattutto 
possono dare uno scopo alla loro vita. Un goblin può trascorrere 
la giornata nelle miniere, ma sa di farlo per costruire una grande 
città, e non soltanto per servire i rozzi capricci di un volgare 
capotribù ogre. Inoltre, molti cittadini provano sincera soggezione 
nei confronti delle Figlie di Sora Kell, un meticoloso equilibrio tra 
paura e meraviglia: la concreta paura di Sora Maenya e del suo 
Pugno e i sogni ispirati dalle parole di Sora Katra. Gli abitanti del 
Droaam sanno che le Figlie di Sora Kell sono figure leggendarie, 
che possiedono poteri indicibili e che Sora Teraza sa cosa riserva 
il futuro. Molti credono genuinamente che il Droaam sia destinato 
a grandi cose, che sfiderà le aspettative del mondo e che i suoi 
abitanti costruiranno tutti insieme qualcosa di glorioso.
Linguaggio
Nel Droaam si parlano vari linguaggi esotici, dai secchi latrati 
degli gnoll del Patto di Znir alle meduse che comunicano tra loro 
attraverso i sibili e i movimenti dei loro serpenti. Tuttavia, questa 
regione era un tempo dominata dall’Impero di Dhakaan, e il 
Goblin è stato per molto tempo il linguaggio del commercio. Quasi 
tutti i Droaamiti parlano o quanto meno capiscono il Goblin.
Quando il DM usa le schede delle statistiche per una creatura 
Droaamita, dovrebbe generalmente sostituire il Gigante o 
l’Orchesco con il Goblin. Gli ogre e i troll del Droaam non 
hanno alcun legame con Xen’drik, dove si parlava il Gigante. 
Il linguaggio Orchesco fu per buona parte eliminato dall’uso 
comune migliaia di anni fa, ed è pressoché estinto nel Khorvaire 
odierno, anche se potrebbe esistere una comunità di orchi 
Gaa’ran dove viene ancora parlato.
Il Comune viene usato come linguaggio del commercio, e 
nei tempi moderni molte creature lo parlano in aggiunta al 
Goblin. Anche prima dell’arrivo delle Figlie, il popolo delle Terre 
Aride orientali conosceva spesso un minimo di Comune, grazie 
alle interazioni con i coloni Brelandiani e i Cavalieri del Vento 
dell’Ovest. Oggi le Figlie incoraggiano la diffusione del Comune 
e hanno perfino iniziato a tenere corsi regolari di quella lingua 
a Murogrigio e alla Grande Rupe, in quanto la comprensione 
del Comune è utile non solo al commercio, ma anche a quelle 
creature che potrebbero prestare servizio come mercenari 
presso i Tharashk. In conclusione: spetta al DM decidere se 
una particolare creatura parla il Comune o meno e se sì, in 
che misura. È possibile che un PNG conosca solo alcune frasi 
specifiche in Comune, o che un personaggio giocante debba 
effettuare una prova di Carisma (Intrattenimento) per trasmettere 
ciò che vuole dire a una creatura che capisce poco la lingua.
L’alfabetizzazione è comune nelle regioni più civilizzate del 
Droaam. Le meduse, i tiefling e i cangianti sanno generalmente 
leggere e scrivere, come anche chiunque lavori come mercante 
o emissario. Al momento, tuttavia, la maggior parte della 
popolazione generica è analfabeta, in contrasto con le Cinque 
Nazioni, dove l’istruzione è considerata da tempo un diritto 
fondamentale.
Sebbene i Droaamiti parlino il Goblin, non sono dar come i 
Dhakaani descritti successivamente in questo capitolo; non sono 
interessati al muut o all’atcha, e non usano molte altre parole 

--- PAGE 91 ---
90
Capitolo 4   |   Domini Inesplorati
ROBERTO MARCHESI
appartenenti alla cultura Dhakaani. È degno di nota il fatto che 
non usino i termini chaat’oor o gath’dar per riferirsi agli umani 
e ai loro simili. Usano invece aravaat, orientale, per indicare gli 
abitanti delle Cinque Nazioni e più generalmente gli umani, gli 
halfling, i nani, gli elfi e altre specie simili. Molti Droaamiti non si 
disturbano a imparare i nomi delle varie nazioni del Khorvaire. 
L’Ovest equivale alle Marche dell’Ombra, la terra dei Tharashk e 
la vecchia dimora di Sora Katra. Il Nord è il Bosco Torreggiante, 
la vecchia dimora di Sora Maenya. Tutto il resto è l’Est, e alla 
maggior parte della popolazione non sembra interessare altro.
Struttura Politica
La nazione del Droaam, che esiste solo da undici anni, ha 
stabilito una struttura generale, ma è costantemente in 
evoluzione. Le Figlie potrebbero attuare nuove idee o istituire 
nuovi uffici domani stesso, e un signore della guerra ribelle 
potrebbe essere schiacciato e sostituito in un batter d’occhio. Allo 
stato attuale delle cose, il Droaam è stato suddiviso in lheshat, un 
termine Goblin che significa “dominio di un signore della guerra”. 
Ogni lheshat è governato da un signore della guerra che risponde 
direttamente alle Figlie; ognuno ha il compito di gestire una forza 
militare da mettere al servizio delle Figlie.
Per ora ogni signore della guerra ha il potere di regnare sul 
suo dominio e di organizzare il proprio esercito come ritiene più 
opportuno. Non esiste un sistema standardizzato per i burocrati 
o i soldati; nelle vecchie Terre Aride, il funzionario locale più 
potente è ancora chiamato il chib, anche se potrebbe non essere 
la creatura più grossa o fisicamente minacciosa della comunità. 
Nelle città in cui diverse specie convivono fianco a fianco, la 
popolazione comune è suddivisa in soldati, manovali specializzati 
e operai generici, tutti organizzati sotto l’autorità diretta del chib 
locale. Queste città sono dotate di un mulino di grist (descritto 
successivamente in questa sezione) e una serie di dormitori 
che forniscono cibo e ripari condivisi per tutti i lavoratori. Un 
cittadino non dispone di proprietà personali, a meno che non 
sia in possesso di abilità preziose o non occupi una posizione di 
spicco, ma può trovare vitto e alloggio in qualsiasi città. Tuttavia, le 
città devono ancora espandersi per poter accogliere tutti, quindi in 
molti posti tale riparo equivale a un giaciglio in una tenda.
Nella visione di Katra, tutte le creature del Droaam dovrebbero 
lavorare assieme, come parte di una collettività superiore. 
Idealmente, un manovale che lavora sodo non dovrebbe 
temere alcun abuso: un capomastro non dovrebbe percuotere 
(o sbranare) i suoi manovali per capriccio, cosa che sarebbe 
comunque un miglioramento rispetto alla vita nelle Terre Aride. 
Katra vuole che i lavoratori siano rispettati per i loro sforzi, 
nonché che i golin’dar siano trattati con rispetto presso i Kech 
Dhakaan. Ma nonostante le Figlie promuovano questo ideale, non 
sempre all’atto pratico le cose funzionano così. Esistono ancora 
molti lheshat che trattano i manovali con crudeltà. E anche là 
dove i lavoratori sono ben trattati, quel trattamento è avvelenato 
dalla certezza che chiunque contraddica le Figlie o il signore della 
guerra sarà schiacciato senza pietà.
In ogni singolo lheshat, il signore della guerra governa sul suo 
dominio e i chib sotto di lui guidano ogni comunità. Ma esistono 
tre forze che agiscono al di fuori di questo sistema, rispondono 
direttamente alle Figlie ed esercitano la loro autorità in tutto il 
territorio:
Gli agenti della Voce di Katra sono emissari e intrattenitori, 
diplomatici e mediatori. Hanno il compito di mantenere il 
morale e le linee di comunicazione, nonché di contribuire a 
risolvere le dispute prima che degenerino. Molti agenti della 
Voce di Katra sono cangianti, ma anche alcuni tiefling, meduse 
e perfino arpie occupano questo ruolo. Molti si concentrano 
sul ruolo di intrattenitori, condividendo le loro storie con 
la gente comune e descrivendo il futuro luminoso che 
attende la nazione. Altri si specializzano nella mediazione e 
nell’amministrazione della giustizia, specialmente se i rapporti 
tra il chib e i manovali sono tesi.
Alcuni soldati scelti del Pugno di Maenya solitamente 
accompagnano un emissario della Voce di Katra; se la Voce 
non riesce a risolvere il problema, il Pugno lo sopprime. Questi 
troll e ogre corazzati sono letali e totalmente devoti alle Figlie; 
un singolo troll da guerra può schiacciare un’intera banda di 
minotauri insubordinati.
Gli agenti dell’Occhio di Teraza sono sapienti specializzati 
nella storia e nelle varie usanze della regione. Studiano le 
antiche rovine e identificano le zone di manifestazione e le 
congiunzioni planari. Spesso offrono consigli non richiesti ai 
signori della guerra locali. Sebbene questa sia la più piccola 
delle tre branche, c’è chi crede che gli Occhi visibili siano 
soltanto la punta dell’ankheg, e che Teraza annoveri al suo 
servizio cangianti e altri agenti nascosti, pronti a riferire ogni 
sviluppo rilevante alle Figlie.
Questi titoli identificano sia l’organizzazione che i suoi ufficiali: 
un agente in missione ufficiale si limiterà a dire: “Sono l’Occhio 
di Teraza, e tu mi dirai con esattezza cos’è successo qui”.
Legge e Ordine
Il Codice di Galifar non si applica al Droaam, e non esiste 
un codice giuridico valido per tutta la nazione. La giustizia 
è quindi interamente nelle mani del chib locale, a meno che 
la Voce di Katra non lo prevarichi. Ogni chib dispone di una 
sua forza di guardia personale. In un piccolo villaggio, questo 
potrebbe equivalere a una manciata di orchi Gaa’aram, ma in 
una grande città come Murogrigio le forze di guardia saranno 
ingenti e versatili: orchi, minotauri e ogre con tanto di arpie e 
gargoyle di supporto. Tutte le comunità principali ospitano anche 
una guarnigione di gnoll di Znir. Questi mercenari fungono 
all’occorrenza da pacificatori, ma servono direttamente le Figlie, 
non il chib; in parte sono presenti per scoraggiare un chib dal 
ribellarsi alle Figlie.
In ultima analisi, il Droaam è una frontiera selvaggia. Nella 
maggior parte dei casi, la legge è semplice: non interferire con il 
chib o con qualsiasi cosa che appartenga alle Figlie. Alle guardie 
non interessano le zuffe in strada o le risse da taverna. O le 
vittime di un borseggio. O le leggi che un fuggitivo potrebbe avere 
violato in qualche altra terra. Tuttavia, tengono gli occhi aperti 
in caso di danni rilevanti agli edifici o in qualsiasi situazione che 
potrebbe provocare la morte di diversi lavoratori o minacciare 
la produttività generale della comunità. Quindi, nel Droaam i 
personaggi giocanti potrebbero passarla liscia in molte situazioni, 
purché si muovano con prudenza. Le guardie locali non 
interferiscono se un Maresciallo Sentinella arresta un criminale 
di guerra che si nasconde a Murogrigio, ma non interferiscono 

--- PAGE 92 ---
91
Capitolo 4   |   Domini Inesplorati
nemmeno quando tre troll ingaggiati dal criminale attaccano 
a loro volta il maresciallo. Prima di ogni altra cosa, le guardie 
proteggono il paese e il chib; i diritti e le proprietà personali 
dei cittadini inferiori significano poco o nulla nel Droaam. Chi 
desidera giustizia solitamente deve farsela da solo.
Nella maggior parte delle comunità, un chib punisce i crimini 
più gravi con l’esecuzione immediata. Per i crimini minori, il 
trasgressore viene marchiato e poi brutalmente malmenato, 
mutilato o condannato a un duello giudiziario; la maggior 
parte delle città ha un’arena dedicata esclusivamente a questo 
scopo (ma c’è anche chi diventa gladiatore per sua scelta). Chi 
sopravvive alla punizione viene liberato.
Chi va in cerca di giustizia ha solo una strada da percorrere: 
la Voce di Katra include dei magistrati che hanno il potere di 
amministrare la giustizia. Alcuni magistrati si spostano da una 
piccola comunità all’altra, mentre le comunità più grandi, come 
Murogrigio, hanno un magistrato fisso. La tendenza attuale vuole 
che questo ruolo sia rivestito dalle meduse. Se un magistrato 
crede che un caso sia rilevante, ordina al chib di occuparsene, 
ma se ritiene che la denuncia sia frivola, pietrifica colui che l’ha 
sporta. Di conseguenza, pochissimi cittadini corrono il rischio 
di chiedere giustizia; ma per i manovali è consolante sapere che 
possono farlo.
Murogrigio vanta un ampio quartiere degli stranieri, le Calabas. 
Xor’chylic, il signore della guerra di Murogrigio, ha conferito 
a Kundran Torrn del Casato Tharashk il diritto di perseguire 
i crimini commessi alle Calabas; questo significa che in quel 
quartiere viene applicata buona parte del Codice di Galifar. 
Questo sistema può essere applicato anche ad altre comunità 
dove la popolazione orientale sia numerosa.
Alcuni principi essenziali da tenere a mente riguardo alla legge 
e all’ordine nel Droaam: sebbene le guardie locali generalmente 
non interferiscano nelle estemporanee risse di strada, la violenza 
letale non è diffusa quanto pensano gli stranieri. Una regola tacita 
prevede che le creature più grandi abbiano diritto di precedenza; 
i goblin sanno che devono togliersi di mezzo quando passa un 
troll. Ovviamente esistono delle eccezioni; tutti si tolgono di mezzo 
quando passa una medusa. A parte questo, quasi tutti i Droaamiti 
che vivono nelle grandi città vogliono fare parte dei progetti di 
Katra. Il troll sa che i piccoli goblin, per quanto possano essere 
fastidiosi, vanno considerati dei fratellini. Se provocato, rifilerà 
al fratellino uno scapaccione (così impara a comportarsi bene), 
ma non cercherà attivamente di ucciderlo o di divorarlo. Se un 
personaggio entra in contrasto con un troll, può rimediare un 
colpo d’artiglio, ma se dimostra subito di essere pentito, il conflitto 
finisce lì. D’altro canto, se un gruppo di orientali inizia ad attaccare 
briga troppo spesso, i Droaamiti non hanno alcun obbligo nei 
confronti di quegli stranieri; le guardie forse non interferiranno, 
ma gli altri cittadini potrebbero farlo. Un umano saggio sa che è 
meglio tenere un basso profilo in una città di mostri.
Un Mondo Crudele
La misericordia e la compassione sono concetti alieni nel 
Droaam: nessuno se le aspetta e nessuno le offre. C’è poca 
differenza tra giustizia e vendetta, e chi cerca l’una o l’altra 
probabilmente dovrà arrangiarsi da solo comunque. Il mondo 
si divide in predatori e prede, ed è sempre meglio essere tra i 
predatori. Arrivare vivi in fondo alla giornata è una vittoria, e 
procurarsi vitto e alloggio è qualcosa per cui festeggiare, niente 
affatto scontata. Gli abitanti del Droaam si dimostrano solidi 
alleati per coloro che considerano amici, e combattono per 
proteggere ciò che amano. Ma del destino degli sconosciuti non si 
curano affatto: se per proteggere un amico devono fare del male a 
uno straniero, lo fanno.
Il DM dovrà tenerlo bene a mente quando crea un personaggio 
del Droaam. Un Droaamita è crudele con gli stranieri perché 
ritiene che il mondo sia un luogo crudele. Può perseguire uno 
scopo nobile e dimostrarsi l’amico più fidato che si possa sperare 
di avere, ma il mondo resta sempre un luogo crudele e quel tipo 
di vita è l’unico che conosce.
Tuttavia, questo mondo crudele sta cambiando. Le Figlie 
mostrano agli abitanti del Droaam il sogno di un mondo migliore; 
Katra incoraggia i Droaamiti a considerare tutti i loro compagni 
una grande famiglia. Chi serve le Figlie avrà cibo e riparo. Per 
contro, chi le sfida sarà schiacciato senza pietà. E per molti 
Droaamiti, queste sono condizioni perfettamente accettabili.
L’Economia
Il Droaam non ha una valuta ufficiale; la ricompensa standard 
per una giornata di lavoro è vitto e alloggio. Molti Droaamiti si 
affidano al baratto per le merci, i lavori specializzati o i beni di 
lusso. Tuttavia, molti mercanti delle città principali accettano le 
monete dell’Est, nonché un paio di “valute” secondarie. I minatori 
spesso commerciano usando le pagliuzze, piccoli frammenti di 
metallo prezioso o di gemme. Molti compiono baratti e pagano 
i debiti di gioco anche con denti marchiati di varie bestie. Le 
Figlie di Sora Kell (attraverso i chib) mettono taglie su alcuni 
animali pericolosi, che pagano dietro consegna dei denti. Su 
ogni dente viene inciso un simbolo che identifica l’animale da 
cui è stato strappato, ma molti mercanti non accettano questi 
denti se non riconoscono personalmente il dente, quindi non 
è possibile incidere “viverna” su un dente di lupo. Anche se il 
DM potrebbe trattare i denti marchiati come un’altra forma di 
conio (il vecchio goblin offre tre denti di belva distorcente, del 
valore di 10 monete d’argento) gli avventurieri che uccidono una 
mostruosità pericolosa potrebbero chiedersi quale sia la taglia 
per i suoi denti. Il DM può tirare sulla tabella “Tesori Individuali” 
nel capitolo 7 della Dungeon Master’s Guide per determinare 
la taglia offerta da una creatura di un qualsiasi GS. Tuttavia, la 
valuta dei denti dipende dal valore che le Figlie hanno assegnato 
a ogni taglia e non tutte le creature hanno l’oro in bocca. I denti 
di certe creature pericolose potrebbero avere un valore elevato 
mentre quelli di altre potrebbero non valere niente. La taglia è un 
modo per incoraggiare l’eliminazione delle varie minacce: se una 
creatura non minaccia il popolo del Droaam (o forse è addirittura 
un’alleata), sui suoi denti non ci sarà nessuna taglia.
Sebbene il baratto possa richiedere più tempo rispetto all’uso 
delle monete, offre anche un’opportunità di introdurre degli 
spunti per avventure interessanti. Forse un mercante goblin 
non ha il resto di una moneta di platino, ma offre un frammento 
di pergamena al suo posto; sembra essere un pezzo di una 
mappa che a detta del goblin proviene da sotto la città. Reliquie 
Dhakaani, vecchi residui della guerra dei daelkyr, un oggetto 
impegnato da un disertore Brelandiano: tutto questo potrebbe 
valere poco per chi lo offre ma potrebbe risultare inestimabile per 
chi lo riceve.
Le esportazioni principali del Droaam (grazie alla mediazione 
del Casato Tharashk) sono il byeshk e gli altri metalli estratti 
dalle montagne, i frammenti di Eberron recuperati dalle pianure 
e i servizi mercenari del suo popolo. Tuttavia il Droaam è anche 
la fonte di merci poco raccomandabili e spesso considerate 
illegali nelle Cinque Nazioni. I veleni sono un tipico esempio 
di tali merci, ma esistono anche sostanze più esotiche, come il 
sangue di drago descritto nel capitolo 4 di Eberron: Rinascita 
Dopo l’Ultima Guerra. Coraggio è uno stimolante che conferisce 
a chi ne fa uso vantaggio ai tiri salvezza  contro la condizione di 
spaventato; tuttavia, l’uso a lungo termine provoca paranoia e 
potrebbe ridurre il soggetto in uno stato di terrore catatonico. Il 
gin di sangue è un narcotico necrotico distillato dalle bacche che 
crescono in una zona di manifestazione di Mabar, fermentate nel 
sangue di una vittima di morte violenta; induce euforia e mostra 
gli ultimi istanti di vita della vittima, ma chi ne fa un uso frequente 
può essere soggetto a incubi terribili. Questi sono solo alcuni 
esempi: nel Droaam è possibile trovare molte merci innaturali 
che non è possibile trovare da nessun’altra parte. La nazione dei 
mostri è anche una fonte di organi e pelli di creature esotiche, 

--- PAGE 93 ---
92
Capitolo 4   |   Domini Inesplorati
che potrebbero essere componenti essenziali per la creazione 
di certi oggetti magici; chi ha bisogno degli occhi di un leucrotta 
ha buone speranze di trovare quello che cerca al mercato di 
Murogrigio. I mercati del Droaam rimettono in circolazione 
anche i bottini dei banditi e l’equipaggiamento assortito di 
disertori, criminali di guerra e rinnegati provenienti dalle Cinque 
Nazioni. In breve, è impossibile prevedere cosa si può trovare in 
vendita in un mercato dei goblin!
Nel descrivere le merci del Droaam, il DM dovrebbe prendere 
in considerazione la vasta gamma di stili e qualità presenti 
in tutta la regione, alcuni dei quali sono descritti nella tabella 
“Artigianato del Droaam”. Tra i predoni delle Terre Aride non 
c’erano fabbri, quindi le creature locali combattevano con armi 
semplici fatte di legno o di pietra o con l’equipaggiamento fornito 
dall’Aundair o dal Karrnath. Tuttavia le Figlie si sono adoperate 
per migliorare la situazione e ora vari artigiani gnoll e meduse 
sono all’opera in molte delle città a popolazione mista. La Landa 
Velenosa vanta inoltre una società avanzata nelle arti mistiche: 
pur non agendo su scala industriale come il Casato Cannith, i 
suoi abitanti sono in grado di produrre tesori di fattura magica 
che vanno ben oltre quelli delle Cinque Nazioni. La maggior parte 
degli oggetti magici usati dai Droaamiti proviene dalla landa.
Artigianato del Droaam
d8 Stile
1
Primitivo delle Terre Aride. Prodotti degli ogre e degli orchi, 
primitivi e privi di uno stile coerente. I materiali usati sono la 
pietra, il legno e l’osso.
2
Gnoll di Znir. Oggetti creati dagli artigiani del Patto di Znir. Brutti 
per gli umani, ma funzionali e molto affidabili. Eccellente uso del 
legno e del cuoio; limitata lavorazione dei metalli.
3
Cazhaak Draal. Oggetti prodotti dagli abili artigiani meduse. Più 
eleganti di quelli degli Znir o delle Terre Aride, dalle linee sinuose 
e ricoperti di incisioni. Lavorazione dei metalli accettabile, a 
cui si aggiungono oggetti lavorati in legnopietroso, un legno 
straordinariamente duro proveniente dalle Terre di Pietra.
4
Pugno di Maenya. Prodotti per i soldati scelti di Sora Maenya. 
Includono armature pesanti e armi di metallo. La lavorazione del 
metallo è eccellente; lo stile è aggressivo, concepito per intimidire.
5
Landa Velenosa. Oggetti di artigianato magico realizzati tramite 
una scienza arcana superiore. I metalli preziosi e le ceramiche sono 
comuni, e gli strumenti fanno uso di materiali e smalti colorati. Anche 
gli oggetti più semplici potrebbero avere proprietà magiche comuni.
6
Aravaat. Oggetti provenienti dall’Est (solitamente le Cinque 
Nazioni). Potrebbero provenire da scorte fornite ai predoni delle 
Terre Aride durante l’Ultima Guerra o essere state importate più 
di recente da commercianti o briganti.
7
Oggetti Riciclati. Articoli utili recuperati e rimessi assieme, una 
pratica comune presso i Droaamiti (specialmente presso gli 
gnoll). Una testa d’ascia Dhakaani potrebbe essere montata 
su un’asta di fattura Znir, oppure un’armatura potrebbe essere 
composta dai pezzi di tre armature diverse.
8
Antichi Manufatti Dhakaani. Oggetti recuperati dalle rovine 
Dhakaani della regione. Questi oggetti sono estremamente 
antichi e a volte possono apparire consunti, ma restano efficaci.
Religione
Il Droaam è un arazzo di molte culture dalle credenze più 
disparate. I minotauri venerano un essere noto come il Principe 
Cornuto, ma ogni clan chiama il suo patrono in modo diverso. Le 
arpie affermano di cantare con la voce della Furia, ma credono 
che la Furia sia il grido di dolore lanciato da Eberron quando 
diede alla luce il mondo. I cangianti di Perduta credono di essere 
il popolo eletto del Viaggiatore. Gli gnoll del Patto di Znir si 
rifiutano di inchinarsi davanti a qualsiasi dio o immondo, mentre 
i signori dei warlock della Landa Velenosa credono che non ci sia 
alcuna differenza tra gli dei e gli immondi; sono tutti poteri che è 
possibile vincolare o con cui è possibile contrattare.
Nonostante questa vasta diversità, in tutta la regione i Sei 
Oscuri sono riconosciuti dalla maggior parte degli abitanti. 
Sebbene ogni subcultura abbia le sue divinità preferite e le sue 
interpretazioni personali, la maggior parte degli abitanti conosce 
i principi del Credo di Cazhaak, un’interpretazione dei Sovrani 
e dei Sei codificata dalle meduse di Cazhaak Draal. Ogni città 
multiculturale del Droaam ospita una schiera di santuari e di 
idoli relativi ai sentieri minori, ma l’unico vero tempio è dedicato 
all’Ombra ed è probabilmente curato da un sacerdote medusa.
Il Credo di Cazhaak riconosce l’esistenza dei Sovrani, ma 
li descrive come tiranni che pretendono obbedienza dai loro 
adoratori senza cedere niente in cambio. Per contro, i Sei Oscuri 
incoraggiano la libertà e lo scambio equo. Sotto il credo, l’Ombra 
è la patrona di tutti coloro che sono considerati “mostri” dai 
popoli dell’Est. Aureon e i Nove accentrano i loro poteri, mentre 
l’Ombra elargisce ai suoi figli molti doni meravigliosi: lo sguardo 
della medusa, la rigenerazione del troll, la forza dell’ogre. Di 
conseguenza, l’Ombra è la divinità che viene invocata più spesso 
da chi è in cerca della guida o dell’intervento degli dei.
Generalmente, il Credo di Cazhaak attribuisce ai Sei Oscuri 
gli stessi valori stabiliti dal Credo Pyrineano nelle Cinque 
Nazioni, ma vede quei concetti come virtù. L’Ombra è il Sovrano 
dell’ambizione e può aiutare chi crede in lei a trovare il proprio 
cammino verso il potere, anche se questo significa calpestare 
gli altri lungo il tragitto. La Furia è il Sovrano dell’istinto: chi 
abbraccia le proprie emozioni sarà guidato da lei a farne buon 
uso; è anche il Sovrano della vendetta, che dopotutto è l’altra 
faccia della giustizia. Il Simulacro mostra la via della vittoria 
in battaglia, anche quando essa passa per il tradimento o 
l’intimidazione; nel Droaam, il coraggio e l’onore cedono il passo 
alla vittoria e alla sopravvivenza. Il Divoratore esercita il potere 
sulle terre selvagge; falcia i deboli, ma fortifica chi supera le sue 
prove. I sacerdoti del Custode celebrano i riti funerari, diversi 
da specie a specie, dalle meduse che pietrificano i loro infermi 
affinché non muoiano mai, ai troll e agli ogre che mangiano i loro 
morti. I sacerdoti fungono inoltre da guaritori, poiché le malattie 
e le infezioni sono strumenti del Custode e possono essere 
rimosse da un sacerdote, al giusto prezzo. Il Custode è il Sovrano 
della ricchezza e dell’avidità e i suoi sacerdoti sono sempre 
disposti ad aiutare un supplicante proponendogli un patto. Il 
Viaggiatore viene raramente venerato direttamente se non dai 
cangianti, ma la sua esistenza è sempre riconosciuta.
Il Droaam rende onore a tutti i Sei Oscuri in molti modi minori. 
Per esempio, i bagordi sono celebrazioni estatiche dedicate alla 
Furia in cui i partecipanti sono incoraggiati a rinunciare a ogni 
remora e ad abbandonarsi alle loro emozioni. In battaglia, molti 
Droaamiti dedicano un’uccisione al Custode, nella speranza di 
guadagnarsi il suo favore con un contributo di anime al tesoro 
del Sovrano; analogamente, è usanza sacrificare parte di un 
guadagno inaspettato al Custode, affinché non diventi invidioso.
I Droaamiti sono molto indulgenti nei confronti delle 
credenze altrui, nonostante la nazione annoveri molte fedi e 
usanze differenti (o forse proprio per questo). Gli gnoll di Znir 
disprezzano i demoni, ma non interferiscono con le pratiche dei 

--- PAGE 94 ---
93
Capitolo 4   |   Domini Inesplorati
minotauri o dei tiefling. Le arpie non discutono con le meduse 
sulla natura della Furia: sanno che la loro risposta è quella giusta 
e questo basta. Tutti generalmente onorano l’Ombra, anche se 
essa può rappresentare cose diverse per persone diverse. Questo 
principio generalmente si applica anche agli orientali. I Droaamiti 
credono che venerare la Schiera Sovrana sia assurdo ma non si 
irritano se qualcuno invoca Aureon, e non si curano di ciò in cui 
credono gli elfi o i kalashtar.
Esiste tuttavia un’eccezione alla tolleranza religiosa del 
Droaam: la Chiesa della Fiamma Argentea. La Chiesa ritiene che 
la sua missione consista nel difendere gli innocenti dalle minacce 
soprannaturali, e molti abitanti del Droaam rientrano nella 
definizione di “minacce soprannaturali”. La Fiamma Argentea 
ha condotto molte incursioni e missioni nelle Terre Aride, e il 
Branco Oscuro non dimenticherà tanto presto l’Epurazione dei 
Licantropi. Chiunque sfoggi apertamente i simboli della Fiamma 
Argentea susciterà quanto meno reazioni ostili da parte di molti 
Droaamiti e farà bene a non andarsene mai in giro da solo.
Cucina
Perché gli abitanti delle Terre Aride ci hanno messo così 
tanto a costruire le grandi città? In parte perché non erano in 
grado di sfamare le popolazioni di queste città. Molti abitanti 
del Droaam sono carnivori e chi non lo è non dispone della 
disciplina necessaria per l’agricoltura su grande scala richiesta 
per sfamare una popolazione numerosa come quella delle 
odierne Murogrigio o Grande Rupe. Questo semplice problema 
di approvvigionamento ha limitato a lungo la popolazione delle 
Terre Aride.
Anche se le Figlie di Sora Kell impongono il loro volere tramite 
la Voce di Katra e il Pugno di Maenya, si assicurano la fedeltà 
del popolo anche col cibo. Le Figlie di Sora Kell promettono 
che chiunque le servirà otterrà un riparo e di che sostentarsi. 
Finora hanno mantenuto la loro promessa, offrendo scorte di 
cibo apparentemente infinite. La pietanza più diffusa è un tipo 
di carne macinata chiamato grist, servito sotto forma di stufato, 
polpettone o salsicce. Il grist è duro e ha un sapore amaro, 
ma riempie presto lo stomaco e i “mulini di grist” sembrano 
produrne in quantità infinita. Pochi abitanti del Droaam si 
chiedono da dove venga il grist, ma i visitatori farebbero bene a 
dimostrarsi schizzinosi, perché il grist è fatto di carne di troll, 
macinata e trattata per essere commestibile. Il segreto della 
lavorazione del grist è noto solo alle Figlie di Sora Kell: questo 
piatto non è disponibile in nessun’altra regione del Khorvaire. In 
sé, la carne di troll sarebbe altamente tossica e cancerogena, ma 
le Figlie hanno scoperto una mistura magica di erbe e spezie che, 
se mescolata alla carne macinata, la rende commestibile.
Ogni città principale ha un “mulino di grist”, una tavola calda 
pubblica dove viene servito il grist. I mulini di grist includono 
alcune stalle occupate dai troll; alcuni sono rinchiusi laggiù per 
punizione mentre altri sono allevati a questo scopo. La loro carne 
viene lentamente tagliata via, lasciando sempre alla creatura il 
tempo di rigenerarla senza rischi, sebbene il dolore provocato da 
questo processo sia terribile. La forma del grist servito presso 
un mulino cambia di giorno in giorno (stufato, salsiccia, brodo di 
carne), ma la sostanza resta la stessa, e molti orientali trovano il 
suo sapore amaro e sgradevole. L’unico punto a favore del grist è 
il fatto che è gratuito. Quindi chiunque può godersi una scodella 
di stufato di grist... ce n’è sempre in abbondanza!
Chi ha pagliuzze o denti da buttare può scegliere tra molte 
altre opzioni. La carne è un caposaldo della cucina Droaamita, 
e a molti piace cruda; anzi, molti dei giganti minori preferiscono 
mangiare i loro pasti ancora vivi. Certi cibi possono essere 
estremamente pericolosi per gli umani; per esempio, ai troll 
piace masticare i tentacoli di vermeiena essiccati, che hanno un 
fortissimo effetto intorpidente sulla maggior parte delle creature. 
Certi piatti vengono conditi con una minuscola melma viva, che 
secondo i Droaamiti agevola la digestione. La cucina rispecchia 
sempre le bestie esotiche della regione. Il chuul al vapore è 
molto apprezzato negli insediamenti costieri, mentre la belva 
distorcente speziata è popolare nell’entroterra.
Mostri Diffusi
Spesso si dice che Eberron è un mondo a “magia diffusa, 
non ad alta magia”. La civiltà delle Cinque Nazioni si basa 
sull’applicazione di magie arcane di basso livello allo scopo 
di soddisfare alcune necessità della società (comunicazione, 
intrattenimento, operazioni belliche). Nel Droaam, invece, le Figlie 
di Sora Kell intendono costruire una civiltà basata non sulla magia 
diffusa, ma sui mostri diffusi, trovando applicazioni civiche per i 
doni soprannaturali posseduti dalla pittoresca cittadinanza. Lo 
sguardo della medusa è un’arma terrificante, ma la pietrificazione 
può anche essere usata per preservare chi è gravemente ferito 
o malato finché non può essere curato adeguatamente. L’uso 
dei gargoyle come corrieri e delle arpie come strilloni cittadini è 
un’applicazione alquanto ovvia dei doni naturali di queste creature, 
mentre la creazione del grist è un’applicazione più esotica della 
rigenerazione dei troll. Al momento di creare un’avventura nel 
Droaam, il DM dovrebbe chiedersi in quali modi inaspettati i vari 
doni mostruosi potrebbero essere impiegati utilmente per far 
progredire la civiltà. A chi impugna un martello, ogni problema 
sembra un chiodo. Ma cosa succede quando lo strumento 
impugnato è una medusa o un gargoyle? Ecco alcune applicazioni 
da tenere presenti.
Canto delle Arpie. I popoli dell’Est sanno che le arpie sono 
dei mostri la cui voce può attirare gli innocenti verso la morte. 
Ma un’arpia dotata del canto di un “usignolo” può produrre una 
gamma di effetti molto più vasta del consueto adescamento 
irresistibile. Il canto di un’arpia di talento può suscitare speranza 
o disperazione, entusiasmare o ridurre in lacrime chi lo ascolta. 
Le arpie annunciano l’inizio di ogni turno di lavoro e attirano i 
lavoratori sul posto di lavoro. Ogni mulino di grist è dotato di un 
usignolo la cui voce magica blandisce i lavoratori stanchi alla fine 
di un turno. Dato che le arpie possono diffondere la loro voce a un 
volume soprannaturale, gli usignoli scandiscono anche le ore e 
fungono da strilloni cittadini, diffondendo le notizie più importanti 
in tutta la comunità.
Medicina. I chirurghi del Droaam fanno uso di metodi molto 
più macabri di quelli del Casato Jorasco, ma tali metodi risultano 
comunque efficaci. I vermi larvali sono una forma di vermi le 
cui secrezioni contribuiscono sia ad anestetizzare un paziente 
che a ripulire le ferite infette; a volte vengono usati anche dei 
minuscoli cubi gelatinosi come anestetico alternativo. Sebbene il 
suo uso sia ancora poco diffuso, le Figlie hanno condotto qualche 
esperimento anche con il sangue di troll, un unguento dalle 
straordinarie proprietà curative che probabilmente è proprio ciò 
che indica il suo nome. Il Droaam è una terra spietata e nella 
maggior parte dei casi, quando un individuo soffre, la risposta è 
“arrangiati”, ma le Figlie promettono che il mondo che verrà sarà 
migliore. Se riuscissero a perfezionare e a produrre in massa il 
sangue di troll, la sanità pubblica ne uscirebbe rivoluzionata.
Forza Bruta. Grazie ai suoi molti ogre e giganti, il Droaam 
può contare su vaste riserve di forza bruta. Molti compiti che 
nelle Cinque Nazioni richiederebbero un equipaggiamento 
specializzato o diverse bestie da soma, vengono svolti 
semplicemente da singoli umanoidi grossi e possenti.
Gli Abitanti del Droaam
La popolazione del Droaam è vertiginosamente variegata. 
Oltre alle creature senzienti che fanno parte della sua cultura, 
la regione ospita una quantità notevole di mostruosità e bestie 
esotiche. In parte questo è dovuto all’antica influenza dei daelkyr 
e agli esperimenti più recenti di Mordain il Tessitore della carne. 

--- PAGE 95 ---
94
Capitolo 4   |   Domini Inesplorati
Esistono numerose zone di manifestazione e passaggi collegati 
a Khyber nell’area. Ma soprattutto, questa è stata una terra di 
frontiera per migliaia di anni. La regione centrale del Khorvaire 
è da lungo tempo una terra di potenti civiltà i cui popoli, nel 
corso dei secoli, si sono dati da fare per eliminare le minacce più 
pericolose. Hanno sterminato alcuni mostri e ne hanno messi 
in fuga altri... e il Droaam è una delle terre in cui quei mostri si 
sono rifugiati. Forse in passato i troll e le manticore vagavano 
liberamente per tutto il Khorvaire; ora è il Droaam a essere 
diventato la terra dei mostri.
Quindi il Droaam è un luogo dove si possono incontrare tre 
cose impossibili prima di colazione... e una di quelle tre può 
essere quella che serve la colazione. Sebbene esistano vari 
insediamenti (come Cazhaak Draal e la Landa Velenosa) popolati 
per buona parte da una singola specie, quasi tutte le grandi città 
del Droaam sono comunità a popolazione mista dove vivono 
mostri di ogni genere. È importante capire quanto può essere 
diversificata la popolazione del Droaam. Esistono molte differenze 
significative nella biologia di base, nella psicologia e nell’intelletto 
dei vari abitanti. Gli ogre, i troll, i giganti delle colline e gli ettin 
possiedono una grande potenza fisica ma non sono intelligenti 
quanto gli umani, e gli altri cittadini del Droaam hanno imparato 
a esprimersi in modi che essi possano capire e a non irritarli per 
questioni di poco conto. I gargoyle e gli elementali non mangiano 
e non bevono; chi vuole dimostrarsi gentile con un gargoyle non gli 
offre da bere, gli porge un indovinello.
La panoramica che segue descrive le creature senzienti più 
diffuse nel Droaam e i ruoli che esse svolgono nella società.
Arpie. Le arpie delle Montagne Byeshk affermano di essere le 
figlie della Furia e vivono con passione la loro vita di canti e voli 
nei cieli. Sono creature selvagge e passionali che abbracciano sia 
l’amore che l’odio con voluttà. Quelle arpie che hanno lasciato le 
montagne per “cantare la canzone di Katra” hanno abbracciato la 
sua visione e sono entusiaste di costruire una nazione con le loro 
voci. Sono generalmente più intelligenti delle arpie standard nel 
Monster Manual e hanno un maggiore controllo delle loro voci 
soprannaturali, con cui ispirano una vasta gamma di emozioni. 
Le arpie scandiscono le ore e chiamano a raccolta i lavoratori; 
contribuiscono inoltre a dirigere le folle, a diffondere gli annunci 
cittadini e a intrattenere il popolo.
Quando il DM rappresenta un personaggio arpia o descrive le 
interazioni con le arpie, dovrebbe sottolinearne la passionalità. 
Le arpie amano quello che fanno; se non amano qualcosa, non la 
fanno. Il loro canto non è semplicemente uno strumento magico: 
è allo stesso tempo un atto di gioia, un momento di comunione 
con la Furia e un’opera d’arte. Che inducano a dormire i goblin 
stanchi in un mulino di grist o che fungano da corrieri a Sharn, 
le arpie abbracciano la vita con zelo assoluto. Ma le arpie sanno 
odiare con la stessa intensità con cui sanno amare... ed esistono 
arpie che odiano le Figlie e l’intera idea del Droaam.
Arpie Usignolo
Le arpie che lavorano per le Figlie di Sora Kell sono più 
intelligenti delle loro cugine e hanno imparato a usare le loro 
straordinarie voci (che possono amplificare fino al triplo del 
normale volume) per altri scopi oltre che per attirare i nemici.
Una tipica arpia usignolo possiede Intelligenza 10 (+0), 
Saggezza 12 (+1) e Carisma 14 (+2), assieme alle abilità 
Intrattenere +6 e Persuasione +4. Un’arpia usignolo fuori dal 
comune potrebbe essere in grado di lanciare incantesimi dalla 
lista degli incantesimi da bardo.
Le arpie delle Montagne Byeshk sono anche abili cacciatrici, 
famose per la loro perizia nel tiro con l’arco; inoltre molte arpie 
del Droaam sono competenti nelle armature leggere e negli archi.
Cangianti. I cangianti che hanno lasciato la loro città Perduta, 
spesso lavorano direttamente per le Figlie. Molti usano le loro 
abilità come agenti della Voce di Katra e fungono da intrattenitori, 
mediatori e bardi; altri raccolgono informazioni prestando 
servizio come Occhi di Teraza. Se non hanno motivo di fare 
altrimenti, i cangianti di Perduta mostrano il loro vero volto; 
tuttavia usano le loro capacità di mutaforma a scopi estetici, 
abbellendo la loro pelle con decorazioni esotiche o mutevoli. 
La danza della pelle è un’arte cangiante in cui si mescolano la 
trasformazione e i movimenti fisici, e può rivelarsi un’esperienza 
notevole.
Gargoyle. I gargoyle sono stati ampiamente usati in tutto il 
Droaam fin dall’ascesa delle Figlie; oltre a ciò, sono le reclute 
preferite del Casato Tharashk. I gargoyle civili fungono da 
messaggeri e da corrieri, mentre la maggior parte dei signori 
della guerra dispone di un’unità di gargoyle da combattimento 
che fungono da esploratori e da truppe di reazione rapida. Come 
gli elementali, i gargoyle non mangiano, non dormono e non 
bevono e possono rimanere immobili per mesi o addirittura per 
anni. Sebbene i gargoyle siano tradizionalmente raffigurati come 
predatori crudeli, in realtà amano il brivido della caccia. Adorano 
le sfide e si cimentano nella risoluzione di enigmi e indovinelli 
con la stessa foga con cui danno la caccia alle prede.
Giganti. Le montagne del Droaam sono popolate da ettin e 
giganti delle colline, due razze originarie del Khorvaire. Gli ettin 
sono imparentati alla lontana con gli orchi, mentre i giganti 
delle colline del Khorvaire sono una forma di ogre; sebbene 
usino la stessa scheda delle statistiche dei giganti delle colline 
involuti di Xen’drik, in realtà non sono imparentati con essi. Nelle 
Terre Aride del passato, i giganti calavano dalle montagne per 
spadroneggiare tra i gruppi di goblin e di coboldi. Nel Droaam 
odierno sono stati per buona parte arruolati per svolgere lavori 
pesanti o per aggiungere ulteriore forza bruta agli eserciti del 
Droaam. I giganti non sono particolarmente acuti; fintanto 
che vengono sfamati a dovere (cosa che richiede molto cibo!) e 
vengono acclamati per le loro imprese, solitamente svolgono i 
loro compiti senza protestare.
Vralkek ospita un piccolo contingente di giganti di Xen’drik che 
si sono stabiliti nella terra dei mostri. Molti servono il gigante di 

--- PAGE 96 ---
95
Capitolo 4   |   Domini Inesplorati
KRISTÓF KÖTELES
fuoco Gorodan Ashlord, o quanto meno riconoscono in lui il loro 
portavoce presso le Figlie di Sora Kell.
Gnoll. Gli gnoll del Droaam sono descritti in maggior dettaglio 
successivamente in questa sezione e i tratti razziali per farne 
una razza giocabile sono presentati nel capitolo 6. Ogni città 
principale è dotata di una guarnigione di soldati gnoll che 
proteggono gli interessi delle Figlie. Questi gnoll non fanno parte 
del Pugno di Maenya e generalmente non vengono impiegati 
in azioni punitive, ma piuttosto fungono da pacificatori. Alcuni 
signori della guerra ingaggiano ulteriori gnoll da utilizzare per 
i loro scopi personali. Sebbene quasi tutti gli gnoll del Droaam 
lavorino come mercenari presso il Patto di Znir, ne restano 
sempre alcuni i cui servizi non sono attualmente soggetti a 
contratto. Gli gnoll indipendenti spesso lavorano come cacciatori, 
vendendo le loro prede nei mercati locali; il grist può riempire lo 
stomaco, ma molte creature preferiscono cibarsi di altra carne se 
ne hanno la possibilità.
Goblin e Coboldi. Goblin e coboldi un tempo rappresentavano le 
classi inferiori oppresse delle Terre Aride, dominati praticamente 
da ogni altra specie delle pianure. Col tempo svilupparono una 
loro cultura condivisa, totalmente diversa dalle culture delle due 
specie diffuse nelle altre zone del Khorvaire; quando qualcuno 
dice “goblin” nel Droaam, è sottinteso che intenda “goblin o 
coboldi”. Molti goblin e coboldi sono uniti da forti legami reciproci 
e si proteggono a vicenda. Hanno imparato molto tempo fa a 
valorizzare l’astuzia rispetto alla forza; gli eroi delle loro storie 
sono rapidi e scaltri. Sono pazienti e resistenti, e spesso tollerano 
infinite sofferenze in attesa della giusta opportunità.
Quei goblin che servono le Figlie di Sora Kell conducono vite 
di gran lunga migliori rispetto ai loro antenati delle Terre Aride, 
e queste creature costituiscono gli abitanti più numerosi delle 
grandi città, nonché i più fedeli sostenitori di Sora Kell. Molti 
sono degli entusiastici sostenitori di Kethelrax l’Astuto, il signore 
della guerra coboldo; credono che la sua nomina segni l’inizio di 
una nuova era in cui i goblin saranno riconosciuti e ricompensati 
per i loro sforzi. Tuttavia esistono ancora molti goblin nei domini 
dei signori della guerra (soprattutto al Pugno di Turakbar) che 
conducono vite brevi e miserevoli. Anche se molti goblin si 
accontentano di concentrarsi sul loro lavoro, alcuni cercano di 
aiutare i loro simili oppressi o di vendicarsi in modi meschini sugli 
ogre o sui giganti, per le troppe sofferenze inflitte al loro popolo.
Meduse. Esistono relativamente poche meduse nel Droaam, 
ma grazie alla loro intelligenza e ai loro poteri mistici si rivelano 
una parte essenziale di questa nazione crescente. Le meduse 
architetti dirigono i lavori di costruzione nelle città a popolazione 
mista, ponendo le fondamenta di ciò che questa nazione 
diventerà. Le meduse che hanno scelto di prestare servizio come 
Voci di Katra vengono spesso invocate per risolvere le dispute 
e amministrare la giustizia. Dopotutto, chi oserebbe mettere in 
discussione il giudizio di una medusa? Cazhaak Draal è anche 
la sede della tradizione religiosa più organizzata del Droaam, il 
culto dei Sei Oscuri: i più potenti sacerdoti dei sei sono proprio 
le meduse. In confronto ad altri abitanti della regione, le meduse 
tendono ad agire con metodo e razionalità; tuttavia si aspettano 
di essere trattate con rispetto e non hanno difficoltà a impartire 
qualche severa lezione pur di ribadire il concetto.
Le meduse del Droaam sono in grado di ricevere stimoli 
visivi attraverso la loro chioma di serpenti e chiudono i loro 
occhi principali per scongiurare ogni rischio di pietrificazione. 
Le meduse artimaghi possono anche padroneggiare un 
rituale, il Bacio della Medusa, che annulla gli effetti della loro 
pietrificazione, cosa che consente loro di usare questo potere in 
molti modi utili (per esempio conservare la vita di una creatura 
che sta per morire). Le meduse possono controllare i movimenti 
degli altri serpenti, e quelle di Cazhaak Draal hanno sviluppato 
un semplice linguaggio dei segni, chiamato Serpentino, che usa 
i movimenti dei serpenti per trasmettere i messaggi. Le altre 
specie possono imparare a comprendere il Serpentino come 
linguaggio esotico, ma senza una chioma di serpenti vivi sono 
impossibilitate a parlarlo.
Minotauri. I clan di minotauri del Droaam sono diffusi in tutte 
le pianure. Sono feroci barbari e guerrieri che ai tempi delle Terre 
Aride dominavano sui goblin, i coboldi, gli orchi e varie altre 
creature, e che ancora oggi lanciano razzie nel Droaam. Tuttavia, 
questa feroce aggressività ha impedito ai minotauri di diventare 
una potenza rilevante, a causa delle lunghe e distruttive faide 
interne tra i clan.
I minotauri credono di essere i guerrieri eletti di un essere 
comunemente noto come il Principe Cornuto e affinano le loro 
abilità in battaglia in modo da potersi unire al Principe dopo la 
morte. Ogni clan ha un suo proprio nome per il Principe, e ha 
convinzioni personali sulla condotta che il Principe si aspetta dai 
suoi seguaci. Nella maggior parte dei casi, il Principe Cornuto 
sembra essere assimilabile al signore supremo Rak Tulkhesh, 
e come lui desidera solo che sia versato del sangue. Tuttavia, gli 
Zoccoli Rossi venerano Colui Che Cammina Dietro, una figura, 
molto simile al Simulacro, che valorizza l’uso del terrore e 
dell’inganno nei confronti dei nemici. Gli Spezzalame venerano 
Un Corno, che ricompensa la forza e il coraggio, proprio come 
Dol Dorn. I Frutti dell’Alba era un clan la cui versione del Principe 
(il Massacratore dell’Alba), incoraggiava i seguaci a combattere 
con onore e a difendere i deboli, due valori inusuali per il 
Droaam. Il Raccolto dell’Alba fu distrutto dal Pugno di Maenya 
poiché rifiutò di accettare Rhesh Turakbar come signore della 
guerra della sua regione; i pochi membri del clan sopravvissuti 
ora sono dispersi ai quattro angoli del Droaam.
I minotauri sono creature feroci e coraggiose, ma 
generalmente prive di pazienza e disciplina; sono predoni 
terrificanti, ma spesso hanno difficoltà con le tattiche e le 
operazioni su larga scala.
Morfici. I morfici vantano una presenza rilevante presso la 
popolazione umanoide del Droaam. Nelle vecchie Terre Aride, 
i morfici vivevano per buona parte mescolati con gli orchi 
Gaa’aram, formando una cultura collettiva come avevano fatto i 
goblin e i coboldi del Droaam. Questi orchi chiamano i morfici 
taarka’va, fratelli lupo. Le unioni tra morfici e orchi possono 
generare dei mezzorchi, che però sono quasi sempre sterili.
Un altro gruppo di morfici è presente nel Bosco di Guardia. 
Si fanno chiamare Ur’haakar, Prime Pantere. Questi morfici 
ripudiano la civiltà e vanno fieri dei loro legami primordiali. Sono 
esperti di furtività e contano tra i loro ranghi sia ranger Cacciatori 
che monaci dell’Arma Vivente. Alcuni Ur’haakar si sono uniti al 
Branco Oscuro e hanno lasciato i boschi per mettersi al servizio 
delle Figlie e del Droaam, ma molte pantere preferiscono restare 
in isolamento e considerano i licantropi del Branco Oscuro dei 
morfici corrotti.
Ogre. Gli ogre sono più diffusi dei loro cugini giganti, ma 
rivestono un ruolo molto simile all’interno della società. 
Fisicamente possenti ma intellettivamente ottusi, vanno in cerca 
dei piaceri più semplici: mangiare, bere e schiacciare le creature 
più piccole che li infastidiscono. I signori della guerra li ammaliano 
tramite il canto delle arpie e li riempiono di grist, poi li mettono a 
sollevare i carichi più pesanti o a demolire quello che va demolito. 
Spesso vengono assegnati alle “squadre di bruti” locali e fungono 
da truppe d’assalto di bassa lega negli eserciti del Droaam.
Gli ogre si collocano al di sotto degli standard umani in 
termini di Intelligenza, Saggezza e Carisma; non solo fanno 
fatica a pensare razionalmente, ma sono impulsivi e hanno una 
volontà relativamente debole: sotto molti aspetti vanno trattati 
come dei bambini forzuti. Anche se sono fisicamente potenti, si 
lasciano irretire facilmente dalle personalità forti e dalle storie 
più intriganti. Sono anche molto emotivi (possono cambiare 
umore rapidamente) e amano le storie e le canzoni, sebbene 
riescano a seguire solo le trame più semplici. Non è raro che un 
ogre sviluppi un profondo attaccamento alla sua arpia o al suo 
cangiante narratore preferito.

--- PAGE 97 ---
96
Capitolo 4   |   Domini Inesplorati
Ogre Spaccacrani
Gli ogre spaccacrani del Pugno di Maenya sono una sottospecie 
diversa dagli ogre comuni. Si concentrano sul loro dovere e non 
socializzano con le altre creature.
Un tipico ogre spaccacrani possiede Destrezza 12 (+1), 
Intelligenza 10 (+0) e Saggezza 10 (+0). Sono competenti nelle 
armature pesanti e nelle armi da guerra e solitamente indossano 
armature complete. Gli spaccacrani sono ben addestrati e 
agiscono con disciplina militare.
Oni. Le origini degli oni sono un mistero. C’è chi crede che 
gli oni siano le progenie delle megere e dei giganti, e che alcuni 
siano i figli o i nipoti delle Figlie stesse. Altre storie affermano 
invece che esiste un regno degli oni a Khyber, probabilmente un 
semipiano, e che gli oni del mondo di superficie siano criminali 
esiliati da questo reame meraviglioso. Sebbene siano rari, grazie 
alla loro intelligenza e ai loro poteri risultano preziosi per le 
Figlie di Sora Kell. L’oni Tzaryen Rrac è un fidato signore della 
guerra, mentre altri oni prestano servizio come comandanti nel 
Pugno di Maenya, come inquisitori nella Voce di Katra o come 
amministratori in tutto il regno.
Gli oni sono creature astute e curiose. Alcuni servono le 
Figlie in cambio di tesori o conoscenze arcane, mentre altri si 
accontentano del potere che possono esercitare in qualità di 
agenti delle megere. Il DM può collegare i loro obiettivi a lungo 
termine alle loro vere origini: se gli oni sono esuli di un regno 
nascosto, potrebbero stare accumulando potere per rivendicare 
quel regno. Se sono i discendenti delle Figlie, potrebbero 
competere tra loro per fare colpo sul loro genitore, o più 
generalmente rivaleggiare tra fratelli.
Orchi. Nel corso di innumerevoli generazioni vissute nelle Terre 
Aride, gli orchi della regione hanno sviluppato due culture distinte. 
La più grande è quella dei Gaa’aram, i Figli della Collera. I Gaa’aram 
abbracciarono lo stile di vita caotico e predatorio delle Terre Aride. 
Là dove i goblin e i coboldi venivano spesso arruolati a viva forza da 
creature più forti, i Gaa’aram si radunavano volontariamente attorno 
ai capi più potenti e prestavano servizio come feroci guerrieri. A un 
orco Gaa’aram non interessa per chi combatte, ciò che conta per 
lui è combattere, e farlo bene. Di conseguenza, gli orchi Gaa’aram 
venivano spesso incontrati nel corso delle loro razzie; è da loro 
che la fortezza Ossorco che vigila sulla Breccia di Murogrigio trae 
il suo nome. Gli orchi Gaa’aram sono presenti in tutte le città a 
popolazione mista e solitamente sostengono con passione sia il 
Droaam che i propri signori della guerra.
Nell’epoca precedente al Droaam, pochi abitanti delle Cinque 
Nazioni avevano sentito parlare della più piccola delle due 
culture, i Gaa’ran, vale a dire i Figli del Sacrificio. Gli orchi 
Gaa’ran sono pacifisti e contadini, una delle pochissime culture 
che coltivano la terra nelle Terre Aride. Credono che la violenza 
possa macchiare l’anima: chi ha un’anima pura passerà oltre 
Dolurrh, ma chi uccide un’altra creatura distrugge per sempre 
una parte della propria anima. I Gaa’ran restano saldamente 
fedeli alle loro convinzioni anche di fronte alla tortura e 
alla morte, e col tempo i chib delle Terre Aride hanno preso 
l’abitudine di lasciare in piedi gli insediamenti dei Gaa’ran... 
lasciando intendere che i predoni locali di tanto in tanto si 
sarebbero fatti vivi a prendere i loro prodotti. Anche se questa 
vita è stata dura, ora i Gaa’ran prosperano sotto le Figlie di Sora 
Kell. Sebbene il grist sia la fonte primaria di sostentamento del 
Droaam, le Figlie riconoscono l’importanza dell’agricoltura, e alle 
tribù Gaa’ran sono state affidate notevoli risorse e la direzione di 
numerosi progetti agricoli.
I Gaa’aram e i Gaa’ran sono due culture locali che non hanno 
collegamenti diretti con gli altri orchi di Eberron. Gli orchi 
Gaa’aram rientrano tra quei mercenari mostruosi che il Casato 
Tharask recluta nel Droaam. I Gaa’ran sono portati per la 
magia primordiale, aspetto che li avvicina ai Custodi dei Portali 
delle Marche dell’Ombra, cui è lecito supporre che un tempo 
fossero legati, ma non sono a loro volta Custodi dei Portali e 
non combattono le aberrazioni; si interessano esclusivamente 
all’agricoltura.
Tiefling. La Landa Velenosa si trova a ovest del Droaam, celata 
da una coltre di potenti illusioni. Fu fondata dai profughi tiefling 
provenienti dall’antico regno Sarloniano di Ohr Kaluun, e le sue 
quattro famiglie regnanti possiedono vaste conoscenze e grandi 
poteri arcani. Alcuni tiefling maghi e warlock prestano servizio 
come Voci di Katra o Occhi di Teraza. Gli abitanti della Landa 
Velenosa, tra cui ci sono anche molti umani, guardano dall’alto in 
basso sia i cittadini del Droaam che quelli delle Cinque Nazioni, 
ma ritengono importante la loro alleanza con le Figlie di Sora Kell, 
e sono disposti a sopportare qualche fastidio in nome della causa.
Troll. Nelle Terre Aride, i troll si imponevano spesso come 
chib. Un troll ingegnoso radunava attorno a sé una banda di orchi 
Gaa’aram e dominava (a volte divorava) un branco di goblin e di 
coboldi, regnando su un minuscolo feudo tramite la forza e il 
terrore. Questa usanza vige ancora in alcune aree, specialmente 
nei pressi del Pugno di Turakbar. Altrove, i troll sono stati 
assimilati al resto della società del Droaam, e prestano servizio 
nell’esercito o svolgono lavori di fatica; i troll che si rifiutano di 
collaborare vengono “mandati a lavorare ai mulini di grist”. Detto 
questo, la maggior parte dei troll non interferisce troppo nel 
funzionamento della società. Tuttavia i troll si aspettano di essere 
trattati con rispetto dalle creature più piccole: chi insulta un troll 
e viene ucciso dalla creatura è considerato un suicida eccentrico. 
Al troll non viene attribuita nessuna colpa.
I troll sono orgogliosi della loro forza e amano cimentarsi 
con altri troll o ogre in prove di forza, come il tiro alla fune o il 
sollevamento pesi. Anche se in genere ignorano le creature più 
piccole, chiunque compia atti di forza degni di nota può fare colpo 
su un troll. Queste creature in genere reagiscono meglio alle 
intimidazioni che alla diplomazia.
Troll da guerra
Come gli ogre spaccacrani, i troll da guerra del Pugno di Maenya 
sono una sottospecie unica che potrebbe essere stata generata 
tramite la crescita magica. Sono completamente devoti a Sora 
Maenya e al Droaam.
Un tipico troll da guerra possiede Forza 22 (+6), Destrezza 14 
(+2), Intelligenza 10 (+0) e Saggezza 12 (+1). Sono competenti 
nelle armature pesanti e nelle armi da guerra e solitamente 
indossano armature complete; un troll da guerra potrebbe essere 
dotato di privilegi aggiuntivi che rappresentino le sue abilità fuori 
dal comune.
Umani. Molti degli umani che vivono nel Droaam sono 
orientali: briganti o rinnegati in fuga dalla legge o mercanti in 
cerca di opportunità. Tuttavia ce ne sono anche alcuni originari 
del posto, che servono il Droaam come parte della Landa 
Velenosa. Sebbene i nobili della landa siano tiefling, gli umani 
costituiscono una parte significativa della popolazione e a volte 
prestano servizio come artimaghi nelle altre città. Gli umani della 
Landa Velenosa hanno poco in comune con i popoli dell’Est e 
nutrono poca simpatia per le Cinque Nazioni.
Worg e Licantropi. In seguito all’Epurazione dei Licantropi, molti 
licantropi fuggirono nel Droaam, rifugiandosi nel Bosco di Guardia 
sotto la guida del lupo mannaro Zaeurl. Tuttavia esistono anche 
alcuni licantropi indipendenti che vivono qua e là nella regione.
Alla fine dell’epurazione, l’intensità della maledizione della 
licantropia si era attenuata, e molti dei sopravvissuti non erano 
più in grado di trasmettere la maledizione agli altri; potevano 
solo tramandarla alla loro progenie. Nel tentativo di sfuggire a 
ogni ulteriore forma di persecuzione, molti di questi licantropi 

--- PAGE 98 ---
97
Capitolo 4   |   Domini Inesplorati
rinnegati trascorsero le loro vite esclusivamente in forma 
animale. Ancora oggi, molti membri del Branco Oscuro nascono 
in forma animale, che considerano la loro vera forma. I licantropi 
naturali del Droaam hanno la capacità di parlare in forma 
bestiale, come i worg, ma non trasmettono questo dono alle 
creature che contagiano con la licantropia.
Col tempo, Zaeurl forgiò un’alleanza tra i licantropi rinnegati 
e i worg originari del Bosco di Guardia e il frutto di tale legame, 
il Branco Oscuro, permane con forza anche nell’epoca odierna. 
Tuttavia, così come esiste un piccolo numero di licantropi senza alcun 
legame con il Branco, esistono anche vari branchi di worg sparsi in 
tutto il Droaam. I worg spesso si alleano con i chib delle Terre Aride, 
e gli gnoll del clan Barrakas spesso si legano a dei compagni worg. In 
generale gli abitanti del Droaam si sentono a loro agio in presenza di 
grandi predatori, ed è considerato un atto di cortesia chiedere ta kuur 
(tu parli?) a una bestia mai incontrata prima.
Negli anni più recenti, la potenza della maledizione licantropica 
ha fatto ritorno. Le regole della quinta edizione prevedono che 
tutti i licantropi possano diffondere la maledizione, ma le Figlie 
e Zeurl desiderano entrambi evitare di diffondere la licantropia... 
almeno per il momento. Il Branco Oscuro segue una serie di 
regole molto rigide: non mordere se non hai l’intenzione di 
uccidere. Come nel caso dei troll, la maggior parte delle guardie 
cittadine capisce questa regola; se un tuo amico entra in lotta 
con un lupo mannaro, purtroppo deve essere ucciso dopo che il 
lupo mannaro l’ha morso; è una questione di sicurezza pubblica. 
Sora Katra studia la maledizione della licantropia al fine di 
sviluppare un modo per prevenire i contagi accidentali... o forse 
sta lavorando a un programma di contagio meticolosamente 
controllato per creare un nuovo corpo di soldati licantropi?
Altri. Queste sono le specie più comuni del Droaam, ma ne 
potrebbero comparire molte altre. Mordain il Tessitore della 
Carne sguinzaglia continuamente nuove e strane creature 
nel mondo. Le zone di manifestazione possono creare nuove 
mostruosità. E in generale, le creature del Droaam, a differenza di 
quelle delle altre nazioni, non sono state coinvolte dall’espansione 
della nazione che le ospitava, con il conseguente sterminio. 
Una colonia di yeti potrebbe vivere sulle montagne. Una lamia 
potrebbe regnare su un antico complesso di rovine Dhakaani. Le 
comunità di manticore potrebbero non essere numerose, ma una 
potrebbe tranquillamente vivere a Murogrigio. Le Figlie di Sora 
Kell si sforzano di trovare un posto per ogni creatura.
Le Figlie di Sora Kell
La distruzione di Tenace e la proclamazione del Droaam furono 
uno sviluppo terribile e sconvolgente per gli abitanti delle Cinque 
Nazioni. Questa non era opera di un principe arrivista o di un 
capotribù ogre. Sia Sora Katra che Sora Maenya erano già note 
in una miriade di storie... quasi sempre storie terrificanti in cui gli 
eroi facevano una brutta fine. Per la maggior parte della gente, le 
Figlie erano figure leggendarie, usate per spaventare i bambini 
cattivi. Le Figlie erano il motivo per cui i bambini avevano paura 
del buio; Sora Maenya poteva nascondersi tra le ombre, in 
attesa di aggiungere un nuovo teschio alla sua collezione. Molti 
abitanti delle Cinque Nazioni non sanno nulla dei daelkyr o dei 
Sognatori Oscuri, ma hanno sentito parlare delle Figlie di Sora 
Kell. Questo è uno dei motivi per cui le Cinque Nazioni si sono 
rifiutate di riconoscere il Droaam: giunti al dunque, non riescono 
a credere che sia reale e sperano che un giorno si sveglieranno e 
scopriranno che è stato tutto un brutto sogno.
Tecnicamente, le Figlie di Sora Kell sono megere. Sora Katra 
è una megera verde, astuta e carismatica. Sora Maenya è una 
megera annis, dotata di una forza smisurata e di una fame 
insaziabile. E Sora Teraza è una megera del crepuscolo, che 
vede l’arazzo del futuro comporsi davanti ai suoi occhi. Tuttavia, 
definire Sora Katra una megera verde è come definire un bardo 
leggendario “un umano”. È una base, un archetipo da cui partire. 
Ma tutte le Figlie sono dotate di poteri che vanno ben oltre quelli 
di una megera del loro tipo. La loro madre era Sora Kell, una 
delle tredici megere notturne che stando alle storie sarebbero 
state create da Eberron e Khyber all’alba dei tempi. Ognuna aveva 
un padre diverso; in alcune storie si trattava di immondi, in altre 
di giganti. In ogni caso, hanno ereditato un grande potere che è 
cresciuto costantemente nel corso di molti secoli di trame e di 
avventure. Sebbene delle Figlie si parli in genere collettivamente, 
ognuna è una leggenda a sé stante; ognuna ha i propri obiettivi e 
una personalità distinta, e ognuna può offrire spunti diversi per 
storie e avventure.
Sora Katra, la Voce del Droaam
Esistono molte storie diverse su Sora Katra, un’abile mutaforma 
che sembra avere un debole per immischiarsi nelle vite degli eroi. 
È la vecchia seduta in taverna i cui commenti casuali seminano 
il dubbio nel cuore di due innamorati. È la robivecchi che dona 
al garzone la spada magica che gli permetterà di diventare re... 
la stessa con cui si ucciderà nell’ultimo atto. La vera identità di 
Katra viene rivelata come una strizzatina d’occhio al pubblico, 
o un minuscolo indizio al lettore. Sotto certi aspetti, questo 
ruolo ingannevole si sovrappone a quello del Viaggiatore, ma là 
dove i doni del Viaggiatore portano il caos, quelli di Sora Katra 
conducono inevitabilmente alla tragedia.
Tuttavia, Sora Katra non è sempre la cattiva della storia. 
Quando agisce apertamente, spesso lancia una sfida per mettere 
alla prova l’ingegno o la determinazione dell’eroe. Nella maggior 
parte di queste storie, il campione perde la sfida (che, a voler 
essere onesti, spesso è truccata a suo sfavore) e va incontro al 
disastro. Ma in quei rari casi in cui il protagonista resta fedele ai 
suoi ideali o supera in astuzia la megera, Katra tiene sempre fede 
alle sue promesse. È da questa tendenza a mettere alla prova 
la volontà e a punire i fallimenti dei mortali che nasce la storia 
popolare secondo cui, se un bambino fa una promessa e non 
mantiene la parola, Sora Katra verrà da lui di notte e gli porterà 
via un dito.
Sora Katra è nota per le sue trame. In molte storie è raffigurata 
mentre tesse maledizioni al suo telaio, intrecciando disgrazie 
e sventure da diffondere nel mondo. Nella storia Il Principe 
Addormentato, maledice il Principe del Wroat tre giorni dopo la 
sua nascita. Alla fine della storia, la Figlia del Taglialegna uccide 
il gigante nella Foresta del Re e consegna a Katra la sua lingua, e 
una volta spezzata la maledizione, la Figlia del Taglialegna sposa 
il principe. Gli studiosi discutono da tempo sulle motivazioni di 
Katra in questa storia. Forse non riusciva a uccidere il gigante 
e ha messo in moto una macchinazione per provocare la sua 
caduta? O forse il suo obiettivo era quello di fare la fortuna della 
Figlia del Taglialegna? Ha creato l’ostacolo al fine di fornire 
all’eroina la possibilità di distinguersi? Anche se quest’ultima 
versione ha un’accezione positiva, quello che è certo è che le 
azioni di Katra sono sempre fonte di sventura per qualcuno... 
specialmente per chi non riesce a tenere testa alle sue sfide.
Sora Katra è un’oratrice brillane. Nelle storie usa spesso le 
parole per seminare dubbio o discordia, ma è altrettanto abile 
nell’unire le persone nella comune realizzazione di un sogno di 
gloria. Nel Droaam è la voce ufficiale delle Figlie, i suoi discorsi 
hanno radunato una dozzina di specie diverse e hanno convinto 
predoni e briganti a entrare a far parte di qualcosa di più grande 
e maestoso di tutto ciò che potessero mai immaginare. In parte 
ci riesce facendo leva sulla rabbia del popolo e sulla paura degli 
stranieri. Ma in parte è anche portata per natura a capire ciò che 
gli altri vogliono (per esempio intuendo le ambizioni dei suoi 
signori della guerra) e a sfruttare questa consapevolezza a suo 
vantaggio. Assieme alle indicazioni di Teraza, prevede i problemi 
e trova invariabilmente qualcuno che subisca l’impatto di tutto 
ciò che non può essere evitato. Da un certo punto di vista, questo 
è il mistero centrale del Droaam: perché fondare una nazione, 
tanto per cominciare? E perché cercare di essere riconosciuti 

--- PAGE 99 ---
98
Capitolo 4   |   Domini Inesplorati
dal Trattato di Fortetrono, quando Teraza probabilmente sapeva 
che quel tentativo sarebbe fallito? Una possibilità è che l’intera 
nazione sia soltanto il primo passo verso il suo vero obiettivo... 
proprio come il principe de Il Principe Addormentato era solo 
uno strumento per portare al trionfo la Figlia del Taglialegna.
È possibile che il Droaam sia un’altra delle sue prove... ma chi 
viene messo alla prova, e cosa succederà in caso di fallimento? 
Che ruolo ha in tutto questo l’organizzazione criminale del 
Daask? È soltanto un diversivo per Katra o il Daask persegue un 
altro obiettivo misterioso?
Nella sua forma naturale, la Signora delle Paludi è una megera 
verde, dalla pelle verde e dai capelli color verde scuro. Tuttavia, 
adora le illusioni e rimane raramente nella sua vera forma. Se 
non ha alcun motivo per mantenere una forma particolare, spesso 
cambia forma a metà conversazione. Adora assumere forme 
che hanno un impatto personale sui suoi interlocutori, come per 
esempio il volto di una persona amata defunta o di un amico tradito. 
È dotata di capacità analoghe a quelle di un potente bardo e può 
fornire ispirazione ed effettuare potenti ammaliamenti e illusioni.
Sora Katra adora sfidare gli eroi, aspetto che rende facile 
collegarla a una storia. Forse il Droaam stesso è stato creato per 
mettere alla prova i personaggi giocanti: Katra ha trascorso un 
decennio a creare una nazione per costringere i personaggi a 
prendere una decisione difficile. Se il DM vuole creare un legame 
tra Katra e un personaggio, quel personaggio è l’archetipico 
Principe Addormentato (che Katra tormenta senza alcuna 
ragione) oppure è la Figlia del Taglialegna, che viene sfidata 
ma ha la possibilità di uscirne vincitrice? Si prenda anche in 
considerazione il racconto del contadino che divenne re. Katra 
potrebbe offrire un artefatto a un personaggio, apparentemente 
senza alcuna ragione; il personaggio riuscirà a usarlo 
saggiamente o precipiterà nella disperazione? Il legame con 
Katra potrebbe svilupparsi nel corso del gioco, ma in alternativa 
un personaggio potrebbe essere collegato alla Signora delle 
Paludi nella sua storia passata. Forse Katra ha maledetto la 
famiglia del personaggio a causa di qualcosa che hanno fatto 
i suoi genitori; il personaggio ha la possibilità di spezzare la 
maledizione? Oppure il personaggio ha involontariamente 
fatto un favore a una Katra sotto mentite spoglie quando era 
un bambino e la megera ha promesso di ripagare quell’atto 
generoso; quando e come il personaggio deciderà di riscuotere il 
suo credito?
Sora Maenya, il Pugno del Droaam
Sora Maenya viene spesso descritta come un mostro che vaga per 
il Bosco Torreggiante. È nota per la sua forza e per il suo appetito 
insaziabile; molti dicono che possa stritolare un gigante a mani 
nude e divorare il suo cadavere senza che la sua fame sia placata. 
Anche le storie che parlano di lei la descrivono mediante la sua 
assenza, come una forza inarrestabile che punisce l’arroganza e la 

--- PAGE 100 ---
99
Capitolo 4   |   Domini Inesplorati
DANTE EZIO CIFALDI
crudeltà. Il pastore avverte gli sciocchi contadini di non stabilirsi 
nella radura proibita; più tardi, quando fa ritorno alla radura, 
trova le loro ossa spolpate e accumulate accanto al falò, ma senza 
i loro teschi. Superfluo dire chi abbiano incontrato o raccontare 
la battaglia. La storia parla di teschi scomparsi e tutti sanno che 
Maenya tiene per sé i teschi delle vittime, a cui vincola le loro 
anime perché fungano da lanterne.
Maenya va pazza per i giochi e le sfide, e potrebbe risparmiare 
chi dimostra di essere un giocatore di spirito. Anche se non 
ordisce trame complicate quanto quelle di Sora Katra, in molte 
storie vaga per i boschi sotto mentite spoglie e convince con 
l’inganno i viaggiatori a partecipare a qualche gara imprudente. 
Il suo appetito insaziabile rappresenta un forte amore per la vita; 
la sua non è semplice fame, è passione per il cibo. Combatte per 
la pura gioia di sentire le ossa del nemico spezzarsi nella sua 
morsa e nella canzone popolare L’Ultima Danza di Edar, continua 
a danzare finché il suo partner non muore per sfinimento. 
Sembra dotata di un senso dell’umorismo, anche se morboso; 
potrebbe risparmiare chi la fa ridere, o lasciare in vita qualcuno 
se la cosa la diverte. In alcune storie, un eroe la sconfigge in una 
gara apparentemente impossibile da vincere attraverso un atto 
inaspettato di astuzia o di coraggio; una volta sconfitta, Maenya 
onora ogni promessa fatta. Tuttavia, il vincitore farà bene a non 
gongolare in sua presenza; nelle storie questo lo conduce sempre 
a una fine inaspettata.
Sora Maenya è il generale degli eserciti del Droaam, il pugno di 
ferro pronto a schiacciare qualsiasi ribellione. Il fulcro del suo potere 
è il Pugno di Maenya, un corpo scelto di troll da guerra e di ogre 
spaccacrani. Tutto ciò che riguarda il Pugno è avvolto nel mistero. 
Alcuni dicono che Maenya li abbia cresciuti e addestrati in una 
fortezza Dhakaani sepolta; altri affermano che Maenya in persona 
abbia forgiato le imponenti armature complete che indossano. 
Comunque stiano le cose, i membri del Pugno sono fanaticamente 
devoti a Maenya. Sebbene il Droaam debba ancora formare un 
esercito che riunisca il grosso delle forze dei suoi signori della 
guerra, finora Maenya ha dimostrato di essere una stratega geniale e 
anticonvenzionale, che nessuno dovrebbe sottovalutare.
Nella sua forma naturale, Sora Maenya è una megera annis, 
una figura possente e torreggiante. Può assumere forme più 
piccole, ma è raro che sfrutti le sue capacità di mutaforma 
per qualche gioco psicologico, come fa Katra. In molte storie 
compare come una donna affamata, alta e smagrita, dalla lunga 
chioma nera, che si aggira vestita di stracci in cerca di riparo e di 
cibo. Sebbene il suo potere principale sia la sua forza marziale, 
possiede vari doni soprannaturali, tra cui il più famigerato è la sua 
capacità di vincolare le anime. Ma forse detiene anche altre abilità 
necromantiche che ancora non sono state rivelate nelle storie...
Anche se è nota per la sua immensa forza, Sora Maenya non è 
soltanto una creatura brutale; in alcune storie è lei ad addestrare 
l’eroe, insegnandogli a combattere o facendogli dono di una forza 
innaturale. Anche se si tratta di un cammino insolito, un monaco 
o un barbaro potrebbero attribuire i propri privilegi di classe a un 
addestramento iniziale con Sora Maenya. Resta da chiedersi se 
questi personaggi conoscessero la sua identità quando si sono 
addestrati con lei; si è mostrata come Predatrice dei Boschi, o li 
ha addestrati sotto mentite spoglie? Se un personaggio proviene 
dalle Terre dell’Eldeen, forse può avere incontrato Sora Maenya 
da bambino? Forse è fuggito di casa e Maenya ha divorato il suo 
villaggio mentre lui era altrove. O forse ha stretto un patto poco 
avveduto con lei: ha chiesto a Sora Maenya di uccidere un rivale 
d’infanzia, e lei l’ha accontentato. Ora il personaggio è in debito 
con la megera, che un giorno o l’altro si presenterà a riscuotere. 
O forse è accaduto il contrario; forse da bambino il personaggio 
ha sconfitto Maenya a un gioco e ora è lei a dovergli un favore.
Sora Teraza, Il Sogno del Droaam
Sora Teraza è la più enigmatica delle Figlie di Sora Kell. Tutti 
sanno che è cieca, eppure è perfettamente consapevole di cosa le 
accade intorno; non perché sia in grado di vedere in altro modo, 
ma semplicemente perché sa dove si trova ogni cosa. In certi 
racconti si dice che sappia come morirà ogni individuo; in altre 
storie, è lei stessa a scegliere quando ogni persona morirà. Si 
dice anche che possieda una biblioteca in cui custodisce i libri 
che documentano le vite degli individui più straordinari. Quei libri 
contengono le anime di quegli eroi, che Sora Teraza si presenta a 
reclamare quando un campione è prossimo alla morte.
Sora Teraza è una megera del crepuscolo. Anche se può 
cambiare forma, lo fa raramente; indossa una vecchia tunica 
ridotta a brandelli e cela il suo volto sotto un ampio cappuccio. 
Parla raramente, se non per fare enigmatiche dichiarazioni. 
Quando non è in compagnia delle sue sorelle, dedica il suo tempo 
a prendersi cura della biblioteca della Grande Rupe o a meditare. 
Teraza è sicuramente l’oracolo più potente dell’era attuale. 
Questo può essere dovuto alla Profezia Draconica, o al fatto che 
percepisce il futuro in modo diverso. Quello che è certo è che 
Teraza non sembra mai dover cercare le sue risposte; sembra 
conoscerle e basta. Di fronte a queste conoscenze infallibili, 
sembrerebbe impossibile che le Figlie possano fallire; dopotutto, 
Teraza può rivelare i piani dei loro nemici e l’ubicazione di ogni 
tesoro da recuperare. Ma Teraza non condivide sempre le sue 
conoscenze, non sempre agisce nell’interesse delle sue sorelle, e 
a volte nemmeno del proprio. Perché?
La risposta più semplice è che sia pazza; qualsiasi mente 
potrebbe essere devastata dal peso di una tale mole di 
conoscenze. Una possibilità più complessa è che sia intrappolata 
nella sua stessa conoscenza: sa già cosa starà per fare e non 
sembra beneficiare di un vero libero arbitrio. O forse la sua 
Intrappolate in una Storia
Una delle cose che rende le Figlie interessanti è il fatto che non 
sono tre comuni signore della guerra o governanti tiranniche. 
Sono leggende che si sono misurate in astuzia con innumerevoli 
eroi. Un modo per rappresentare tutto questo è dotarle di 
poteri che non sono facilmente riconducibili o riproducibili dalle 
normali regole del gioco. Per esempio, quando un personaggio 
è impegnato a negoziare con Sora Katra, il DM può chiedere 
al giocatore: “Raccontami di un momento nella tua infanzia in 
cui non hai mantenuto una promessa.” Sora Katra potrebbe poi 
menzionare quella storia: “Ti osservai dalla finestra quella notte, 
guerriero. Decisi di non prendermi il tuo dito allora, per quella sera 
ne avevo già a sufficienza. Ma perché dovrei fidarmi di te oggi, 
quando non hai mantenuto la parola data al tuo amico d’infanzia?”
Non esiste nessun tiro salvezza e nessuna meccanica di gioco 
da associare a questo effetto. Dimostra semplicemente che Katra 
è dotata di un’influenza e di un potere che non possono essere 
misurati e definiti fino in fondo. Forse usa una qualche forma 
di telepatia per mettere in scena una banale truffa. O forse era 
veramente lì quella notte. Il punto è che Katra non è soltanto una 
potente barda; nessuno sa di preciso cosa sia in grado di fare. 
Come nel caso delle visioni di Teraza o della maledizioni tessute al 
telaio da Katra, o come nel caso delle macchine mistiche, il limite 
a queste capacità è quello più appropriato ai fini della storia.
Sotto molti aspetti, le Figlie sembrano personaggi usciti da 
una favola e il DM potrebbe trarre ispirazione dagli elementi 
di Thelanis descritti nel capitolo 5 (come le maledizioni). 
Ma le Figlie sono originarie di Eberron, non signore fatate di 
Thelanis. Di conseguenza, pur essendo estremamente potenti e 
longeve, restano comunque mortali; dovrebbero risultare molto 
difficili da uccidere, ma possono morire. Inoltre, i signori fatati 
generalmente non possono cambiare e continuano a interpretare 
la stessa storia a tempo indeterminato. Le Figlie fanno parte di 
Eberron e come mostrato dallo stesso Droaam, possono avere i 
loro temi preferiti, ma possono creare storie del tutto nuove.

--- PAGE 101 ---
100
Capitolo 4   |   Domini Inesplorati
conoscenza non è assoluta come sembra: potenzialmente può 
conoscere tutto, ma certe cose sfuggono alla sua vista.
In ogni caso, Sora Teraza può sicuramente mettere in guardia 
le sorelle (e spesso lo fa) da alcune potenziali minacce, come 
per esempio il tradimento di qualche signore della guerra o 
l’arrivo dei personaggi giocanti, e indica loro il sentiero più 
facile per conseguire la vittoria. Ma può anche rimanere in 
silenzio, o offrire successivamente informazioni che gli altri 
troveranno utili. Per esempio, può rivelare l’esistenza di un 
criminale di guerra Aundairiano (un mago di straordinaria 
abilità che tornerebbe sicuramente utile a Sora Katra) nascosto 
a Murogrigio. Ma potrebbe rivelare questa informazione un 
anno dopo l’arrivo del mago, ma soltanto un giorno prima della 
sua partenza, lasciando a Katra soltanto 24 ore per mobilitare 
i suoi agenti e tentare di catturarlo. Questi agenti entreranno in 
competizione con i personaggi giocanti o saranno i personaggi 
giocanti stessi? Teraza potrebbe anche fornire a un personaggio 
alcune informazioni misteriose (tramite sogno o inviare) che 
potrebbero essere molto utili al personaggio ma danneggiare 
le sue stesse sorelle. Questo non significa che stia tradendo le 
sue sorelle; fa semplicemente quello che deve fare nel momento 
in cui deve farlo. Sebbene le conoscenze di Sora Teraza siano 
potenzialmente illimitate, in pratica è uno strumento per fare 
progredire una storia interessante, non per farla deragliare.
Perché Recarsi nel Droaam?
Il Droaam è una frontiera selvaggia che pullula di mostri. Le 
leggi delle Cinque Nazioni non si applicano nelle sue terre. Le 
normali razze dell’Est sono viste come estranee e considerate con 
diffidenza. Perché un avventuriero di buon senso dovrebbe mai 
recarsi in un posto come questo? La risposta più semplice è che 
il Droaam offre al DM l’opportunità di raccontare storie che non 
sarebbe possibile raccontare altrove, proprio perché si pone al di 
fuori delle leggi delle Cinque Nazioni. È un luogo dove è possibile 
interagire con quelle creature assenti nelle altre terre del Khorvaire, 
un’occasione per esplorare ciò che queste creature possono fare 
con i loro doni soprannaturali quando non si limitano a sbranare 
gli avventurieri o a starsene sedute su un cumulo di tesori. È 
un’opportunità di stipulare patti che non potrebbero essere stipulati 
altrove e di trovare avventure possibili solo in queste terre.
Caccia all’Uomo
Il Droaam e Murogrigio in particolare sono una meta comune per 
dissidenti, disertori, briganti e criminali di guerra di vario tipo. È 
una città in espansione che non ricade sotto le leggi delle Cinque 
Nazioni. Pur essendo una città di mostri, include un prosperoso 
quartiere degli stranieri che ospita una grande enclave del Casato 
Tharask e un numero crescente di avamposti di altri casati 
portatori del marchio. È il posto perfetto in cui nascondersi, e il 
gruppo di avventurieri potrebbe essere ingaggiato per rintracciare 
qualcuno che si è rifugiato nel Droaam o avere interessi più 
personali nella vicenda.
Un nemico i cui piani sono stati sventati a Sharn potrebbe 
fuggire a Murogrigio; fino a che punto i personaggi desiderano 
vendicarsi? Oppure gli avventurieri potrebbero scoprire che 
laggiù si nasconde qualcuno che ha giocato un ruolo importante 
nel loro passato: un vecchio nemico dell’Ultima Guerra, il 
responsabile della morte di alcuni commilitoni o della distruzione 
del loro villaggio. Forse cercano un mago da guerra Aundairiano 
responsabile della morte di innumerevoli civili? O un nobile 
Brelandiano che ha cercato di assassinare Re Boranel? In 
alternativa, i personaggi potrebbero scoprire che un loro vecchio 
amico si è nascosto a Murogrigio, ma che un potente nemico lo 
ha preso di mira; riusciranno gli avventurieri a raggiungerlo in 
tempo per aiutarlo?
Patroni
Le Figlie di Sora Kell possono fungere da patrone di gruppo 
per gli avventurieri, come descritto in Eberron: Rinascita 
Dopo l’Ultima Guerra. Il gruppo potrebbe agire al servizio del 
Daask, che è considerato un’organizzazione criminale esterna 
al Droaam. Le Figlie, tuttavia, sono capi di stato e i personaggi 
potrebbero anche fungere da legittimi emissari della nazione... 
anche se il Droaam attualmente non è riconosciuto come una 
nazione legittima. Questa è un’ottima opportunità per i giocatori 
di creare una compagnia di personaggi mostruosi. Sebbene 
alcune creature non si adattino bene alle avventure di basso 
livello (non è facile creare un troll da guerra di 1° livello), è 
possibile interpretare orchi, morfici, cangianti, goblin, coboldi e 
minotauri. Inoltre, il capitolo 6 presenta nuovi tratti razziali per la 
creazione dei personaggi gnoll. Nella creazione di un personaggio 
mostruoso, il giocatore dovrà chiedersi se esso proviene da una 
delle nuove città miste o da una vecchia enclave; la sua fedeltà va 
alle Figlie di Sora Kell o al suo signore della guerra personale? O 
magari aspira a sua volta a diventare un signore della guerra?
In qualità di agenti del Droaam, gli avventurieri potrebbero 
essere inviati a compiere missioni particolari per conto delle 
Figlie: magari a indagare su un mistero che minaccia di scatenare 
una sommossa, a occuparsi di un signore della guerra ribelle o 
a recuperare un importante artefatto da una rovina Dhakaani. In 
alternativa, potrebbero fungere da emissari nel mondo esterno, 
inviati a negoziare con i potenziali alleati o semplicemente a 
fungere da ambasciatori di buona volontà, per dimostrare alla 
gente che la nazione dei mostri non va temuta.
Politica
Il Breland teme che il Droaam si prepari a un grande assalto lungo 
i suoi confini occidentali. Le altre nazioni (l’Aundair in particolare) 
potrebbero incoraggiare un’azione del genere. Le Figlie di Sora 
Kell potrebbero inoltrare una nuova istanza di riconoscimento. Il 
romanzo di Eberron The Queen of Stone racconta di un summit 
di questo tipo. Nel frattempo, tutti i casati portatori del marchio 
sono interessati alle potenzialità commerciali che il Droaam ha da 
offrire. Una qualsiasi di queste parti interessate potrebbe inviare 
un gruppo di avventurieri nel Droaam, forse come spie, o forse per 
agire apertamente come emissari.
Ricerche Particolari
Esistono molti oggetti insoliti reperibili solo nel Droaam: forse 
un artefice ha bisogno dell’occhio di un basilisco per completare 
la sua ultima invenzione. Il Droaam è anche l’unica fonte di 
numerose strane misture alchemiche, come per esempio il 
sangue di drago e il gin di sangue; è inoltre possibile che un 
personaggio delle Cinque Nazioni sia inviato nel Droaam non 
tanto per ottenere il sangue di drago, ma per scoprire chi di 
preciso lo crea e perché. Il Droaam è anche un luogo dove è 
possibile interagire apertamente con i sacerdoti più potenti dei 
Sei Oscuri; se gli avventurieri hanno bisogno dell’aiuto di un 
chierico di alto livello del Custode, Murogrigio potrebbe essere 
l’opzione più rapida e vicina.
Scrutare nel Passato
Il Droaam contiene numerosi complessi di rovine Dhakaani su cui 
gli avidi esploratori di Morgrave non hanno ancora messo le mani. 
In certi casi queste rovine restano inviolate perché sono infestate, 
occupate da orrende aberrazioni o rivendicate da mostruosità 
selvagge o da altre creature, come le meduse insediate a Cazhaak 
Draal. Sia Murogrigio che la Grande Rupe sorgono su rovine 
Dhakaani. Che gli avventurieri vadano alla ricerca di artefatti 
perduti dei dar o dei terrificanti strumenti dei daelkyr, potrebbero 
trovare tesori leggendari nascosti nelle loro profondità.
Il daelkyr Orlaask era attivo in questa regione ed esistono 
ancora vari passaggi che collegano il semipiano della sua prigione 

--- PAGE 102 ---
101
Capitolo 4   |   Domini Inesplorati
MARIANA SUAREZ OTERO
al sottosuolo di Cazhaak Draal e Suthar Draal. Anche Dyrrn il 
Corruttore fu coinvolto in alcune antiche battaglie in questa regione. 
Stando ad alcuni racconti, fu qui che Dyrrn diffuse la contagiosa 
maledizione nota come Kapaa’vola (descritta successivamente in 
questo capitolo), ed è per questo che i goblin della regione sono così 
diversi dai Darguul e dai Kech Dhakaan; possibile che la chiave per 
spezzare la maledizione si trovi qui?
Gli Gnoll del Patto di Znir
Le Terre Aride sono sempre state occupate da vari clan di gnoll, 
anche se i goblin Dhakaani sterminarono senza pietà tutti gli 
gnoll nei territori imperiali, ricacciandoli nelle terre selvagge. Ma 
la storia degli gnoll possiede radici molto più antiche. All’alba dei 
tempi, Eberron era dominato dai signori supremi degli immondi. 
Era un’epoca di caos in cui i signori supremi si scontravano 
in continuazione tra loro. Rak Tulkesh, la Furia della Guerra, 
comandava gli eserciti degli immondi, mentre il Cuore Selvaggio 
generava orde su orde di bestie fameliche. Nel corso delle 
lotte tra i due, il Cuore Selvaggio allevò delle iene feroci dotate 
della capacità di divorare le essenze immortali dei guerrieri 
Zakya di Rak Tulkhesh. Ma il Cuore Selvaggio non fu in grado 
di prevedere che effetto avrebbe avuto la carne degli immondi 
sulle sue creature, una volta divorata. Deformate dall’interno 
dall’essenza immortale dei demoni che avevano divorato, le iene 
si trasformarono in qualcosa di completamente nuovo, qualcosa 
che non era né bestia né demone: e così nacquero i primi gnoll.
Appartenendo sia alla Guerra che alla natura Selvaggia, gli 
gnoll furono reclutati e allevati sia da Rak Tulkhesh che dal 
Cuore Selvaggio. Usati come truppe di fanteria dai signori 
supremi, combatterono contro gli orchi e gli altri umanoidi dei 
tempi antichi, nonché contro i clan di gnoll degli altri signori 
supremi. Anche dopo che i signori supremi furono sconfitti e 
imprigionati dalla Fiamma Argentea, gli gnoll continuarono a 
fungere da loro pedine. In loro ardeva una scintilla immonda 
che, anche quando non erano direttamente al servizio dei 
Signori della Polvere, li spingeva a compiere atti feroci 
e brutali. La Furia della Guerra cerca perennemente 
la battaglia e quando non ci sono grandi conflitti in 
corso, si diverte ad aizzare i suoi servitori l’uno contro 
l’altro. Per innumerevoli generazioni, gli gnoll hanno 
combattuto contro i troll, gli ogre e gli altri gnoll, 
versando sangue in nome dei loro insaziabili dei.
Poi, secoli fa, due gnoll appartenenti a due clan 
rivali si affrontarono su un campo di battaglia 
grondante del sangue dei loro nemici… e misero in 
discussione il sentiero che li aveva condotti fin lì. 
I due spronarono gli altri a disobbedire alla voce 
che li incitava a combattere in eterno 
e a rifiutarsi di seminare la morte 
al servizio di un immondo. I due 
divennero quattro, poi otto, e alla 
fine interi clan risposero a quella 
chiamata. I capiclan trascinarono i loro 
idoli fino al luogo oggi noto come Znir, 
una parola che significa semplicemente 
“pietra”, e lì fecero a pezzi le effigi degli 
immondi che avevano servito in passato. 
Insieme radunarono cacciatori, sciamani 
e guerrieri e formularono un giuramento: 
i clan potevano essere molti, ma da quel 
giorno in poi, il branco sarebbe stato uno 
solo. Non avrebbero più permesso a nessuno 
(né a un chib, né a un dio, né a un demone) di 
esercitare il suo dominio su di loro.
Era più facile a dirsi che a farsi. Lottare contro 
il loro influsso immondo interiore era già una sfida 
impegnativa, ma le Terre Aride erano un coacervo 
caotico di forze bellicose. I capi del neonato Patto di Znir non 
avevano alcun desiderio di governare sulle altre creature, ma il 
solo fatto di avere un territorio li avrebbe resi oggetto di attacchi. 
E così intrapresero il cammino che li ha condotti fino all’epoca 
attuale: quello dei mercenari. Gli gnoll non avrebbero reclamato 
nessun territorio al di là delle terre attorno a Znir. Avrebbero 
combattuto per chiunque avesse pagato il giusto prezzo. Ma 
chiunque avesse cercato di asservire uno gnoll o di colpire 
direttamente Znir avrebbe affrontato la collera di tutti i clan uniti. 
Fu una lezione che dovettero impartire molte volte, ma dopo un 
secolo o giù di lì, il concetto risultò chiaro. Nei confronti di chi li 
pagava, gli gnoll si sarebbero dimostrati affidabili come la pietra. 
Chi li tradiva o li attaccava sarebbe caduto di fronte alla potenza 
di tutto il Patto.
Alcuni studiosi delle Cinque Nazioni trovano strano il fatto che 
il Patto di Znir non abbia mai scelto la via della conquista. Non 
esisteva nessuna forza unificata equivalente al Patto nella regione, 
e gli gnoll avrebbero potuto facilmente sconfiggere i vari chib e 
i signori della guerra che servivano. Ma gli gnoll non hanno mai 
desiderato regnare sulle altre creature: amano solamente la caccia 
e il brivido della battaglia. Il sentiero del Patto permette loro di 
fare quello che sanno fare meglio per natura, vale a dire inseguire, 
uccidere e combattere senza fermarsi mai, ma di farlo insieme.
Essi scelgono quali sentieri percorrere e quali battaglie 
combattere. Un osservatore esterno potrebbe affermare che il 
Patto serve molti padroni, ma gli gnoll di Znir risponderebbero 
che servono solo sé stessi: scelgono loro per chi combattere e 
definiscono loro i termini del loro servizio.

--- PAGE 103 ---
102
Capitolo 4   |   Domini Inesplorati
I Clan Znir
Gli gnoll di Znir includono una dozzina di clan diversi, ognuno dei 
quali osserva tradizioni proprie. Una volta i clan erano devoti ai 
vari volti dei signori supremi, ma quando distrussero le loro statue, 
ogni clan scelse una delle lune. Tutti gli gnoll sono abili nella caccia 
e nella lotta, ma i Barrakas sono noti come i migliori segugi del 
Patto; gli Aryth sono gli arcieri più letali; gli Olarune i guerrieri più 
forti e le avanguardie più energiche. Di solito le unità mercenarie 
sono composte da gnoll di un singolo clan, scelto in base alla 
natura dell’impresa da compiere, e i contratti vengono spesso 
stilati per un periodo basato sui cicli della luna del clan.
I clan occupano vari territori all’interno della regione di Znir, 
ma tutti gli gnoll sono i benvenuti presso il focolare di qualsiasi 
clan; gli Znir si sforzano in ogni modo di stemperare ogni 
tensione che potrebbe nascere tra i clan. Gli sciamani e i capi 
di ogni clan formano un consiglio che si riunisce a Znir, attorno 
agli idoli infranti. È qui che mediano dispute, assegnano contratti 
ai clan e attribuiscono fondi ed equipaggiamento. I membri del 
clan Eyre hanno affinato le loro abilità come fabbri e conciatori, 
e producono buona parte dell’equipaggiamento usato dagli gnoll 
di Znir... sebbene l’abitudine di riciclare l’equipaggiamento dei 
caduti sia ancora molto radicata presso gli Znir e i guerrieri 
prendano spesso qualche trofeo dai nemici abbattuti.
Il Demone Interiore
Gli Znir hanno sfidato i signori supremi quando hanno distrutto 
le loro statue, ma c’è ancora una scintilla immonda nel sangue 
di ogni gnoll. Gli Znir si rifiutano semplicemente di cedere 
il controllo al loro demone interiore. Gli gnoll imparano da 
giovani a resistere a questa influenza e a incanalare la forza 
dell’immondo senza che essa possa esercitare alcun potere su di 
loro. Per la maggior parte degli gnoll si tratta di una questione 
di calma e disciplina; gli gnoll di Znir sono noti per mantenere 
la calma anche di fronte alle provocazioni: avendo imparato a 
combattere i loro demoni, non sono facilmente manipolabili 
dai mortali. Tuttavia, alcun gnoll imparano ad attingere al loro 
retaggio innaturale e a incanalare quel potere in modi utili. Gli 
gnoll di Znir hanno i loro equivalenti dei ranger e dei barbari; la 
magia primordiale del ranger attinge al Cuore Selvaggio, mentre 
il barbaro incanala l’ira della Furia della Guerra. Gli sciamani 
Znir sono simili ai warlock e solitamente seguono il cammino 
dell’Immondo. Tuttavia, in tutti questi esempi gli Znir non 
servono il potere oscuro in questione. Anzi, si può dire che rubino 
a quel potere la forza di cui hanno bisogno: imparano ad attingere 
a quel potere senza cedere niente in cambio.
La loro determinazione a respingere ogni tentativo di dominio 
sul loro popolo da parte delle forze degli immondi ha consentito 
agli gnoll di Znir di sviluppare alcune tecniche personali per 
combattere le minacce soprannaturali.
I campioni addestrati per affrontare gli immondi e i non 
morti sono noti come hwyri (il termine Gnoll per “guardiano” ed 
esercitano un potere simile a quello dei paladini nelle altre terre. 
Tuttavia gli hwyri non venerano nessun potere divino. Le loro 
capacità sono frutto dell’addestramento e della comprensione del 
demone interiore; non sono crociati, bensì mercenari cacciatori 
di demoni. Molti hwyri provengono dal clan Vult, e in una terra 
che rifiuta la Fiamma Argentea, questi gnoll sono visti come la 
migliore speranza per chiunque debba affrontare una minaccia 
immonda. C’è una certa tensione tra i Vult e i licantropi del 
Branco Oscuro: gli sciamani Vult sospettano che il Branco sia 
vulnerabile all’influenza del Cuore Selvaggio.
Quindi un personaggio gnoll porta sempre una scintilla 
di influenza demoniaca dentro di sé. Gli Znir imparano a 
controllarla in giovane età. Ma come si manifesta questa 
scintilla nel personaggio? Lo gnoll la sopprime completamente 
o la incanala in qualche modo, magari rappresentato dalle sue 
capacità di classe? È uno hwyri che cerca di lottare contro le 
minacce soprannaturali oppure non si cura di queste cose?
Gnoll contro Gnoll
Il Droaam è un posto piccolo e gli Znir servono chiunque sia 
disposto a pagare un prezzo ragionevole. Questo a volte conduce 
inevitabilmente gli gnoll di Znir a combattere per due fazioni 
contrapposte. In queste situazioni, gli Znir combattono tra 
loro al massimo delle loro abilità, ma mirano sempre a ferire 
e non a uccidere. Uno gnoll ferito da un altro gnoll si ritira 
immediatamente dalla battaglia, per quanto la ferita possa essere 
superficiale. Anche se la cosa è fonte di irritazione per alcuni 
clienti (“Puoi ancora combattere! Torna subito in campo!”), 
questa è una regola assoluta di tutti i contratti Znir e gli gnoll che 
la violano vengono puniti da tutti i clan senza eccezioni.
L’Ascia di Myrn
Come mercenari in una terra di mostri, gli gnoll di Znir devono 
prepararsi ad affrontare una vasta gamma di avversari esotici. 
A tale scopo il clan Eyre produce un’arma chiamata l’ascia 
di Myrn, in onore del fabbro che la creò. Un’ascia di Myrn è 
composta da una solida asta di legno con una lama d’ascia 
ricurva a un’estremità e una lunga punta di lancia nell’altra. 
Funzionalmente, un’ascia di Myrn è un’ascia da battaglia, ma può 
essere usata per infliggere danni taglienti (con la lama dell’ascia) 
o perforanti (con la lancia). Tradizionalmente, ogni punta viene 
forgiata con un metallo diverso, quindi la punta di lancia potrebbe 
essere argentata mentre la lama dell’ascia potrebbe essere di 
byeshk, al fine di massimizzarne la versatilità contro più nemici.
Gli Znir considerano l’ascia di Myrn un simbolo del loro patto e 
non la vendono agli stranieri. L’unico modo per acquisire un’ascia 
di Myrn è riceverla in dono o reclamarla da un nemico caduto.

--- PAGE 104 ---
103
Capitolo 4   |   Domini Inesplorati
Servizi Mercenari
Mentre attorno a loro il Droaam cresceva, gli gnoll del Patto di 
Znir hanno continuato a vivere come sempre. Non lavorano in 
cambio di grist e alloggio e si aspettano di essere pagati per i 
loro servizi. Alle Figlie di Sora Kell le cose stanno benissimo 
così, infatti hanno impiegato in pianta stabile metà delle forze del 
Patto. Quasi tutte le grandi comunità includono una guarnigione 
di Znir al soldo delle Figlie. Queste truppe hanno l’incarico di 
proteggere la regione dai briganti e dagli invasori, nonché di 
mantenere l’ordine, ma sono al servizio delle Figlie e non del chib 
locale; va da sé che qualora il chib o il signore della guerra locale 
si rivoltasse contro le Figlie, gli Znir del posto interverrebbero 
contro di lui. Il resto del Patto serve altri padroni, e molti signori 
della guerra o chib si servono degli gnoll di Znir come guardie del 
corpo, tutori dell’ordine o cacciatori.
Gli Znir prendono molto sul serio i loro contratti. Se il cliente 
viola i termini dell’accordo, il contratto viene immediatamente 
revocato; ma fintanto che le condizioni sono soddisfatte, gli Znir 
sono pronti ad affrontare ogni pericolo e a non tradire mai un 
cliente. Si sono costruiti questa reputazione nel corso dei secoli 
e ora svolgono un ruolo molto simile a quello dei Marescialli 
Sentinella del Casato Deneith nel Khorvaire; tutti sanno che la 
parola degli Znir è solida quanto la pietra.
Il Casato Tharashk ha iniziato a vendere i servigi degli gnoll 
di Znir all’interno delle Cinque Nazioni, ma i capi del Patto non 
vedono di buon occhio questo accordo. All’interno del Droaam, 
le usanze degli Znir sono note e rispettate e gli Znir possono fare 
fronte comune contro chiunque non le rispetti. Ma gli Znir sanno 
di non possedere un potere analogo sui sovrani delle Cinque 
Nazioni, e si preoccupano quando devono prestare servizio in 
luoghi così lontani dalle loro pietre. In aggiunta a coloro che 
prestano servizio presso il Casato Tharashk o con il Daask, un 
certo numero di Znir è stato inviato a est a studiare nelle Cinque 
Nazioni, per raccogliere informazioni sui popoli che le abitano 
e le loro usanze affinché il consiglio di Znir possa decidere 
come interagire col mondo esterno. Questo ruolo esplorativo è 
un sentiero plausibile per un personaggio giocante gnoll; il suo 
compito sarà quello di viaggiare nel resto del mondo, studiare le 
usanze altrui e farsi nuovi amici e alleati.
Cosa Definisce gli Znir?
Di seguito sono descritte alcune caratteristiche comuni di tutti gli 
gnoll, sia biologiche che culturali, che possono tornare utili per 
caratterizzare maggiormente un personaggio Znir.
Aspetto Fisico. Un tipico gnoll è alto più di due metri, ma la 
loro postura gobba tende a nascondere questa statura. I maschi 
e le femmine hanno un aspetto simile, e le altre specie hanno 
difficoltà a distinguerli. Il corpo di uno gnoll è coperto da una folta 
pelliccia; in base al clan, il pelo può avere colore uniforme, essere 
maculato o striato. I loro occhi sono gialli o verdi e risplendono 
di luce riflessa. Sebbene questi siano tratti comuni, il retaggio 
immondo degli gnoll a volte si manifesta anche nell’aspetto fisico. 
Un gnoll anomalo potrebbe avere occhi rossi luminescenti, una 
pelliccia striata che risplende come se fosse in fiamme o qualche 
altro tratto inconsueto. In genere questi tratti non conferiscono 
capacità speciali, ma è possibile spiegare certe capacità di classe 
o certi talenti attribuendoli alla mutazione.
Divoratori di Ossa. Gli gnoll sono dotati di mascelle possenti, 
come evidenziato anche dal loro attacco con il morso. Possono 
rosicchiare e digerire le ossa e detestano sprecare il cibo. Quando 
un gruppo di gnoll feroci assale un villaggio, divora anche le ossa 
delle vittime. Gli gnoll di Znir non divorano i nemici abbattuti se 
sono in compagnia di creature che trovano disdicevole questa 
usanza. Ma spesso mangiano almeno un frammento della 
creatura uccisa, anche solo un dito, per stabilire un legame con 
essa. Gli Znir credono che coloro che uccidono li aspettino nel 
reame della morte e che onorando le vittime in questo modo, non 
saranno affamate quando anche loro giungeranno in quella terra.
Istinti di Branco. Gli gnoll hanno un istinto di branco 
molto radicato. In combattimento agiscono automaticamente 
all’unisono, e non esitano a porsi di fronte al pericolo per 
proteggere i loro simili. Gli gnoll di Znir non aggrediscono i 
membri del loro stesso branco; se c’è qualche problema, lo 
denunciano apertamente. Se un personaggio gnoll adotta un 
gruppo di avventurieri come suo branco temporaneo, applicherà 
gli stessi principi anche ai personaggi; tuttavia, lo gnoll reagirà 
con sorpresa e con rabbia se i suoi compagni di branco non gnoll 
non gli mostreranno lo stesso rispetto.
Aggressività Diretta. Gli gnoll appaiono sempre molto 
aggressivi nei confronti delle altre creature. Tuttavia da parte 
loro gli gnoll non considerano l’intimidazione in sé un atto ostile; 
è soltanto un modo per stabilire chiaramente la gerarchia del 
branco, un modo che viene per buona parte abbandonato una 
volta stabilita quella gerarchia. All’atto pratico, gli gnoll esigono 
invece di chiedere, e tendono a non usare mai la forma passiva.
Cacciatori Astuti. Gli gnoll sono creature forti e aggressive per 
natura. Ma sia gli gnoll di Znir che i loro simili meno civilizzati 
sono cacciatori astuti, che non fanno ricorso solo alla forza bruta. 
Gli gnoll agiscono in branco, vanno sempre in cerca dei punti 
deboli dei nemici e offrono aiuto agli alleati feriti. Gli gnoll di Znir 
non violano mai la parola data, ma non osservano alcun concetto 
di condotta onorevole sul campo di battaglia; sono spietati ed 
efficienti e ritengono che non ci sia niente di male nel tendere 
imboscate a un avversario superiore o a ingannarlo. Alcuni gnoll 
sono portati per natura a imitare i versi delle altre creature (una 
dote che può essere rappresentata dall’uso di illusione minore o 
dal talento Attore) e usano questo dono per attirare i nemici verso 
il pericolo.
Rapporti di Lavoro. Il Droaam è una regione dove vivono 
mille realtà diverse e gli gnoll di Znir sono sempre stati pronti 
a lavorare per qualsiasi padrone. Non giudicano il prossimo 
dall’aspetto o dalle convinzioni; così come sopporta un minotauro 
veneratore di demoni nel Droaam, un hwyri Znir può lavorare 
al fianco di un templare della Fiamma Argentea o di un forgiato 
paladino di Dol Arrah. Forse non gli piacerà lavorare per questa 
gente o crederà che le convinzioni dei suoi compagni siano 
spregevoli o stupide, ma metterà il dovere prima delle opinioni 
personali: non insulterà i suoi alleati e non cercherà di attaccare 
briga con loro.
Comunicazione. Il linguaggio degli Gnoll è unico: fa uso di una 
gamma di versi che gli umani hanno difficoltà a udire, e ancora di 
più a riprodurre. A prima vista possono sembrare simili ai versi 
delle iene, un misto di uggiolii e di “risate” sconnesse. È possibile 
che le altre creature imparino lo Gnoll, ma si tratta di un’impresa 
difficile. Quando la furtività non è necessaria, gli Znir si rivelano 
alquanto rumorosi in battaglia; normalmente coordinano le azioni 
e confermano le posizioni attraverso alcune rapide esclamazioni 
in Gnoll. Ogni gnoll di Znir ha il suo verso, un suono unico che 
usa come una sorta di firma verbale; sebbene si tratti di suoni 
molto brevi, riescono a fungere da identificativi e a dichiarare la 
lealtà a un clan. Gli gnoll li usano per coordinarsi sul campo ed 
è usanza che uno gnoll lanci il suo verso quando entra in un’area 
amica, sia per identificarsi che per fornire agli alleati l’opportunità 
di rispondere.
Il linguaggio corporeo e la postura, solitamente ricurva, sono 
altri elementi importanti nella comunicazione degli gnoll; per 
esempio, quando uno gnoll si sente minacciato o è arrabbiato, gli 
si rizza il pelo sulla schiena. Agli Znir non piace la comunicazione 
scritta, ma spesso la usano per redigere i contratti.

--- PAGE 105 ---
104
Capitolo 4   |   Domini Inesplorati
OLIE BOLDADOR
Gli Eredi di Dhakaan
Raat shi anaa: la storia continua. Nel remoto passato, 
sei possenti re salirono al potere. Ognuno cercava di fare il suo 
dovere nei confronti del popolo: portare prosperità e sicurezza e 
sconfiggere tutti quelli che osavano minacciarlo. Più volte i sei re si 
scontrarono sul campo di battaglia, ma si eguagliavano in astuzia e 
i loro guerrieri dimostravano pari coraggio e abilità. Era impossibile 
riportare la vittoria o giungere a un compromesso.
Jhazaal Dhakaan mandò a chiamare i sei re e nessuno poté resi-
stere alla sua convocazione. Li portò in un campo grondante sangue 
e disseminato di lame smussate. Jhazaal Dhakaan intonò il canto dei 
dar, per ricordare ai re che appartenevano tutti allo stesso popolo. 
Intonò il canto del muut, del dovere che tutti i dar condividono. Intonò 
il canto di atcha, della gloria a cui è destinato il popolo, degli eroi del 
passato e di quelli che verranno. Con le sue parole intrecciò un sogno 
e fece dono di quel sogno ai sei re e a tutti coloro che vennero dopo 
di loro. Fu con questo canto che nacque l’Impero di Dhakaan ed è 
questo sogno che ancora oggi ci guida.
Il nostro impero era talmente grandioso che perfino gli spiriti ne 
furono invidiosi. I Signori della Follia strisciarono fuori dalle ombre. 
Trasformarono in mostri i nostri figli e cercarono di seminare il 
terrore tra la nostra gente. Ma nessuna forza poteva contrastare i 
campioni di Dhakaan. I nostri eroi accecarono il Signore degli Occhi 
e tagliarono le radici della Regina Marcescente. Combatterono il 
grande Corruttore e lo abbatterono, ma anche dopo la sua caduta, 
esso continuò a sussurrare all’orecchio dell’eroe che lo aveva scon-
fitto. Le sue empie parole lasciarono il segno, si insinuarono nella 
mente dei campioni e soffocarono il canto di Jhazaal. I sussurri si 
diffondevano, e chi li sentiva dimenticava la via del muut e dell’atcha. 
Dimenticavano il sogno glorioso. Dimenticavano cosa significa essere 
dar. I duur’kala e i chot’uul si unirono, ma non trovarono una facile 
risposta; soltanto col tempo le parole velenose si sarebbero fermate. 
Ognuno dei nostri grandi capi prese un tesoro e lo portò con sé nelle 
profondità, all’interno di antiche fortezze dove nessun nemico o paro-
la velenosa sarebbe potuta penetrare. E lì rimanemmo, in attesa che 
gli echi di quell’antica maledizione morissero, in attesa di restaurare 
il sogno del popolo.
Ora quel tempo è giunto. Siamo riemersi dalle nostre cripte 
e siamo tornati in un mondo deformato dalla follia. I chaat’oor, i 
profanatori, hanno eretto orride città sulle nostre fondamenta. I 
cosiddetti “goblin” che rimangono hanno dimenticato la loro gloria 
e cosa significa essere dar. I Custodi di Dhakaan devono tornare 
uniti. Dobbiamo rivendicare i nostri antichi tesori e la corona 
dell’Imperatore Che Verrà. E sotto il suo vessillo, purificheremo 
questa terra e restaureremo il nostro sogno compromesso.
Raat shan gath’kal dor: 
la storia può fermarsi, ma non finisce mai.

--- PAGE 106 ---
105
Capitolo 4   |   Domini Inesplorati
Storia dei Goblin
Si sa ben poco sulle origini delle specie goblinoidi. Alcuni testi 
Aereni parlando di tribù di goblinoidi in guerra nel Khorvaire 
circa quarantamila anni fa, quando gli elfi si insediarono ad 
Aerenal. Ma alcuni studi più recenti suggeriscono che i goblinoidi 
veri e propri comparvero in modo alquanto improvviso attorno a 
quell’epoca. Generalmente si crede che l’evoluzione dei goblinoidi 
avvenne all’interno di vaste caverne sotterranee, ma alcuni 
studiosi moderni sostengono teorie diverse. Kel Kador della 
Biblioteca di Korranberg crede che le sottospecie di goblinoidi 
siano state ottenute per crescita magica da un antenato comune, 
e che questo progenitore goblin esista ancora nel sottosuolo. 
Hass Holan dell’Università di Morgrave ha proposto una teoria 
più esotica, secondo cui i goblinoidi sarebbero emersi da un 
semipiano all’interno di Khyber, da un reame bellicoso che deve 
ancora essere scoperto. I goblin veri e propri non si interessano 
troppo alle origini del dar, una parola Goblin che significa “il 
popolo”. Per loro, la storia di Dhakaan è la storia del dar. Le due 
cose sono considerate equivalenti, e a prescindere dalle sue 
origini, la cultura Dhakaani emerse sedicimila anni fa.
La leggenda che apre questa sezione parla delle radici 
dell’Impero di Dhakaan, quando sei re hobgoblin si contesero 
l’antico Khorvaire. Jhazaal Dhakaan era la più grande barda 
duur’kala dell’era, e gli artefatti che creò sono un’eloquente 
testimonianza del suo straordinario potere; il corno da guerra 
Ghaal’duur nel capitolo 7 è una delle sue creazioni. Se le leggende 
dicono il vero, Jhazaal Dhakaan compì un atto di magia epica. 
Forgiò il sogno di un impero e vincolò i goblinoidi dell’epoca a 
quel sogno. Questo Uul Dhakaan, Sogno di Dhakaan, unificò gli 
antichi goblin nella cultura e negli scopi, radunandoli sotto Jhazaal 
Dhakaan, il primo marhu (imperatore) di Dhakaan. L’impero 
Dhakaani si diffuse in tutto il Khorvaire, respingendo i nani nelle 
profondità di Khyber e mettendo in fuga i dragonidi nelle giungle 
dellEst. I Dhakaani respinsero i coloni Tairnadal e scacciarono gli 
orchi, gli gnoll e altre culture minori verso le frontiere selvagge.
L’età d’oro di Dhakaan durò oltre cinque millenni, in cui i goblin 
regnarono sulle terre che in seguito sarebbero state rivendicate 
dal Galifar. Come suggerisce la leggenda, questa era prosperosa 
giunse al termine con l’incursione di Xoriat, quando i daelkyr 
condussero i loro eserciti di aberrazioni nel Khorvaire. I daelkyr 
distrussero le città Dhakaani e trasformarono i goblinoidi in 
aberrazioni come i dolgaunt e i dolgrim. Dopo una lunga e 
aspra lotta, grazie ai campioni Dhakaani le sorti della guerra si 
invertirono. Gli orchi druidi dei Custodi dei Portali vincolarono 
i daelkyr a Khyber, ma furono i guerrieri Dhakaani a disperdere 
i loro eserciti e a dare la caccia alle bestie che sopravvissero. 
Come racconta la leggenda, però, i daelkyr riuscirono a vincere 
anche nella sconfitta. Dyrrn il Corruttore creò un contagio 
psichico che separò i goblinoidi dall’Uul Dhakaan e incoraggiò 
ulteriormente i comportamenti caotici e le credenze irrazionali. 
I capi tra i duur’kala (cantori funebri a cui gli altri si rivolgevano 
per informazioni e consigli) identificarono la minaccia ma non 
riuscirono a trovare un modo per fermarla; l’unica risposta era 
l’isolamento. Determinate a preservare la loro cultura, le forze 
Dhakaani si sigillarono in alcune fortezze sotterranee, giurando 
di tornare soltanto una volta che il Kapaa’vola, il Sussurro 
Insidioso, fosse scomparso. Questi eserciti si fecero chiamare 
Kech Dhakaan, i Custodi dell’Impero, un termine usato ancora 
oggi per abbracciare tutti i clan Dhakaani.
In superficie, i resti dell’impero si frammentarono e crollarono. 
Dal punto di vista dei Kech Dhakaan, la storia dell’Impero di 
Dhakaan giunse al termine nel momento in cui Dyrrn il Corruttore 
scatenò il Kapaa’vola. Ma in realtà l’impero sopravvisse per secoli 
dopo la partenza dei custodi; il resto del mondo non conosce 
nemmeno il significato del termine Kapaa’vola e i libri di storia 
considerano la caduta di Dhakaan una storia lunga e sgradevole. 
La maledizione di Dyrrn seminò la paranoia e fomentò le 
credenze più improbabili, separando ulteriormente i sopravvissuti. 
La disciplina e le conoscenze di Dhakaan andarono perdute e 
le tradizioni dei daashor, gli artefici di Dhakaan, e dei duur’kala 
furono dimenticate. Nuove religioni e nuovi culti emersero. Alcune 
tribù abbracciarono i Sei Oscuri mentre altre presero a venerare 
un pantheon più vasto. Sotto Dhakaan, le sottospecie goblinoidi 
erano unite; sulla scia del Kapaa’vola, i forti dominavano sui 
deboli. Alcune tribù svilupparono tradizioni insolite e complesse, 
mentre altre divennero crudeli e animalesche. Quando gli 
esploratori umani incontrarono queste tribù bellicose tra le 
rovine delle grandi città, spesso ipotizzarono che i goblinoidi 
avessero rivendicato i resti di una civiltà umana che avevano 
distrutto. Questa falsa narrazione fu usata per giustificare 
innumerevoli atrocità. L’umanità allontanò gradualmente i goblin, 
impadronendosi delle terre che un tempo appartenevano a 
Dhakaan. I goblin furono spesso sottomessi, mentre i bugbear 
e gli hobgoblin furono scacciati nelle terre selvagge o nei livelli 
superiori di Khyber. Col tempo gli studiosi appresero la verità: che 
le fondamenta su cui sorgevano i nuovi insediamenti erano i resti 
delle città dei goblin, e non di qualche città umana. Ma furono in 
pochi a curarsene; ai loro occhi i goblinoidi erano semplicemente 
selvaggi, figli dei Sei Oscuri, pericolosi e crudeli. Fu in quell’epoca 
che i termini goblin, bugbear e hobgoblin attecchirono, anche 
presso gli stessi dar di un tempo.
L’oppressione dei goblin perdurò per oltre mille anni, mentre 
i bugbear e gli hobgoblin rimasero forze ostili lungo il confine, 
nascondendosi nelle terre selvagge ignorate dall’umanità. 
Quando Galifar Wynarn diede inizio alla sua conquista delle 
Cinque Nazioni, promise la libertà a ogni goblin che avesse 
combattuto sotto il suo vessillo. I soldati goblin svolsero un ruolo 
essenziale nella guerra che seguì, e il Galifar tenne fede alla sua 
parola. Nonostante questa libertà, i goblin furono spesso oggetto 
di sospetti e pregiudizi e furono tenuti lontani dall’istruzione e 
dagli altri mezzi necessari per raggiungere il successo. Ancora 
oggi i goblin sono presenti in ogni grande città delle Cinque 
Nazioni, ma la stragrande maggioranza vive in povertà.
All’ombra di Galifar, le culture goblinoidi continuarono a 
svilupparsi e a evolvere. Le più diffuse furono le tribù Ghaal’dar 
delle Montagne Muromarino. Pur rimanendo separati dagli 
Uul Dhakaan, e non sapendo nulla dei Custodi nascosti, i 
Ghaal’dar recuperarono vari frammenti della loro antica storia. 
Gli hobgoblin si dedicarono al muut e all’atcha, il dovere 
nei confronti del loro popolo e il loro onore personale, pur 
conoscendoli solo come concetti astratti. Acuirono il loro odio nei 
confronti dei chaat’oor, i profanatori stranieri che avevano rubato 
le loro antiche terre. Alcune tribù Ghaal’dar prestarono servizio 
come mercenari durante l’Ultima Guerra al solo scopo di carpire 
informazioni sui chaat’oor.
I Due Significati di Ghaal’dar
Ghaal’dar è la parola Goblin per “popolo possente”. È sempre 
stato il termine Dhakaani per gli hobgoblin, così come i goblin 
sono i golin’dar (“il popolo svelto”) e i bugbear i guul’dar (“il 
popolo forte”). Se usato in minuscolo, ghaal’dar, si riferisce a 
un hobgoblin del Kech Dhakaan. Quando invece è in maiuscolo, 
Ghaal’dar, è il nome della federazione di tribù comandate dagli 
hobgoblin che domina il moderno Darguun. Le tribù Ghaal’dar 
non sono Dhakaani; scimmiottano alcune delle loro usanze e 
vanno fiere del loro retaggio imperiale, ma sono state alterate dal 
Kapaa’vola e si distinguono dai dar in molti modi importanti.
Analogamente, dar significa “popolo”. Anche se comune nel 
linguaggio Goblin, in questo libro viene generalmente usato in 
riferimento ai goblinoidi Dhakaani che non furono influenzati dal 
Kapaa’vola. Oggi i Ghaal’dar e gli altri Darguul hanno per buona 
parte adottato le parole umane per indicare le loro specie: goblin, 
hobgoblin e bugbear. I dar (i golin’dar, i ghaal’dar e i guul’dar) sono 
goblinoidi originari che hanno resistito alla corruzione dei daelkyr.

--- PAGE 107 ---
106
Capitolo 4   |   Domini Inesplorati
Poi, nel 969 AR, il capotribù Haruuc dei Rhukaan Taash guidò 
la sommossa che rivendicò le terre del Cyre meridionale e fondò la 
nazione nota come il Darguun. Non poteva immaginare di essere 
osservato da altri occhi. Gli esploratori e le spie dei Khesh’dar 
avevano raccolto informazioni sul mondo di superficie fin dall’inizio 
dell’Ultima Guerra. La fondazione del Darguun permise al Popolo 
Silenzioso di aggirarsi per il mondo ancora più facilmente. I 
duur’kala dei Kech Dhakaan giunsero alla conclusione che il 
Kapaa’vola finalmente taceva; quei Ghaal’dar potevano essere 
vittime della maledizione dei daelkyr, ma unire le forze alle loro 
non avrebbe più costituito una minaccia per gli Uul Dhakaan. 
E così, nel corso degli ultimi due decenni, i Custodi di Dhakaan 
emersero dalle loro cripte e fecero ritorno al mondo di superficie.
L’Uul Dhakaan
Per unire i Sei Re, Jhazaal Dhakaan creò un sogno che essi 
potessero condividere: una visione che li vincolasse tutti assieme. 
Ma questa non è solo una metafora. Quando i mortali dormono, 
i loro spiriti toccano Dal Quor e creano delle terre del sogno 
temporanee. Jhazaal Dhakaan vincolò gli spiriti dei dar assieme, 
creando una vasta terra del sogno permanente all’interno di Dal 
Quor, una visione dell’impero ideale. Con lo spirito di ogni dar 
legato a questo luogo, quando uno di essi dorme, sogna l’impero 
e il posto che egli occupa al suo interno.
L’Uul Dhakaan non è opprimente. Ogni dar che sogna possiede 
i propri sogni all’interno dell’Uul, e proprio come in tutti i sogni, 
elabora gli eventi e le esperienze recenti in quei luoghi. Ma l’Uul 
Dhakaan offre delle fondamenta che modellano e rendono più 
vividi quei sogni, offrendo insegnamenti e ispirazioni anche 
mentre il dar elabora le proprie esperienze. L’Uul Dhakaan 
conserva anche i ricordi di tutti quelli che sono scomparsi prima 
del sognatore. Mentre sogna nell’Uul Dhakaan, un guerriero 
potrebbe partecipare a una battaglia contro i daelkyr avvenuta 
migliaia di anni fa e combattere al fianco di uno dei più grandi 
eroi di quell’era. Un fabbro potrebbe forgiare una lama insieme a 
un daashor leggendario. Tutto questo non è reale; sia l’eroe che il 
fabbro sono sogni, formatisi attingendo alla memoria. Come nel 
caso degli altri sogni, al suo risveglio il sognatore probabilmente 
ricorderà poco o nulla, ma l’esperienza fatta rimarrà nel suo 
inconscio come fonte di ispirazione e istinto. I dar sanno come 
deve essere e come potrebbe essere l’impero. Sanno quale 
ruolo dovrebbero svolgervi e il significato del muut e dell’atcha. 
E percepiscono il legame con i dar attorno a loro, intuendo che 
tutti condividono la stessa visione. Come descritto nella sezione 
successiva, questo rinforza gli altri aspetti della psiche Dhakaani, 
consolida la loro disciplina marziale e incoraggia la loro aderenza 
ai compiti delle caste.
L’Uul Dhakaan è un sogno, e per molti dar non è nulla di più. 
Non è qualcosa di cui discutono con gli stranieri, né qualcosa 
a cui pensano troppo durante la giornata; sognare l’impero è 
semplicemente parte della vita. Ma in ogni kech c’è qualche individuo 
che interagisce con l’Uul Dhakaan in maniera più concreta:
Chot’uul. Gli “osservatori del sogno” sono un ordine di 
monaci che vegliano sull’Uul Dhakaan e lo proteggono dalla 
corruzione. In aggiunta a un addestramento e a una disciplina 
mentale specializzati, i chot’uul fanno uso di vari strumenti 
per preservare interamente la coscienza e i ricordi quando 
sognano. Questi oggetti uul’kur e kra’uul sono descritti in 
maggior dettaglio nel capitolo 7. I chot’uul proteggono l’Uul 
Dhakaan dalla manipolazione dei quori, dalla corruzione dei 
daelkyr e da altre minacce spirituali.
Duur’kala. L’addestramento di un cantore funebre spesso include 
un periodo di tempo immerso nell’Uul Dhakaan. Un uul’kur 
consente al duur’kala novizio di sperimentare alcuni eventi 
storici all’interno del sogno o di studiare presso le ombre della 
memoria dei maestri duur’kala.
Uul’kala. I “cantori del sogno” sono cantori funebri specializzati 
nell’esplorazione dei sogni. Le profonde cripte dei Kech 
Dhakaan sono diffuse in tutto il Khorvaire, e gli uul’kala 
fungono da loro ambasciatori ed emissari, mantenendo la 
comunicazione tra i vari kech e pianificando le strategie. 
Questo ruolo è simile a quello delle pietre comunicanti del 
Casato Sivis: un duur’kala dotato di un uul’kur può fare 
rapporto ai superiori nei suoi sogni. Anche se utile, questa 
pratica non è diffusa quanto le pietre comunicanti delle Cinque 
Nazioni. Gli uul’kur sono una risorsa limitata e anche chi ne 
possiede uno deve comunque dimostrare una certa abilità 
per aggirarsi nei sogni. Alcune cripte dei kech hanno perduto 
il loro ultimo uul’kala dopo vari secoli in isolamento e di 
conseguenza il destino di quel clan rimane oggi un mistero.
L’Uul Dhakaan costituisce le fondamenta della psiche 
dei Dhakaani, e ne rafforza credenze e tradizioni. Tuttavia, 
non si tratta di una forza opprimente: per molti Dhakaani, è 
semplicemente una fonte di istinti e di ispirazione. Al momento di 
creare un personaggio Dhakaani, il giocatore dovrà chiedersi se 
l’Uul Dhakaan rappresenta qualcosa di importante per lui.
Avventure nell’Uul Dhakaan
L’Uul Dhakaan è una regione stabile all’interno di Dal Quor. I 
dar vengono attirati istintivamente in quella regione quando 
dormono, ma è possibile che altre creature vi capitino per caso 
o perfino che la cerchino volontariamente. I monaci chot’uul 
vigilano sul sogno assieme ai guardiani formati dal sogno stesso, 
ma la loro protezione non è assoluta.
Esistono molti motivi per cui gli avventurieri potrebbero 
mettersi in cerca dell’Uul Dhakaan. Esso custodisce i ricordi 
dell’Impero Dhakaani e potrebbe contenere qualche segreto su 
un punto debole dei daelkyr o sull’ubicazione di certe antiche 
reliquie. La Cittadella del Re potrebbe tentare di infiltrarsi 
nel sogno per saperne di più sui piani dei Kech Dhakaan. Un 
personaggio Dhakaani potrebbe avere bisogno dell’aiuto di 
altri avventurieri per riparare un’interferenza o una corruzione 
di qualche tipo all’interno del sogno; forse i chot’uul non sono 
in grado di vederla, o sono stati corrotti a loro volta? Inoltre, 
pur essendo un ricettacolo di conoscenze, l’Uul Dhakaan resta 
sempre un sogno e non è concepito per essere usato in modo 
efficiente o ottimale. I suoi elementi si muovono e cambiano. 
Un personaggio può rivisitare un antico campo di battaglia, ma 
prima dovrà trovarlo o trovare un modo di richiamarlo dal pozzo 
collettivo dei ricordi. Gli uul’kala e i chot’uul vengono addestrati 
per farsi strada all’interno dell’impero dei sogni, ma tali viaggi 
non sempre sono rapidi o facili.
A discrezione del DM, un personaggio che presta servizio 
come un uul’kala o un chot’uul potrebbe conoscere dei rituali 
che gli consentano di attirare gli alleati in un sogno, facendo sì 
che tutti mantengano la piena coscienza all’interno dell’Uul. In 
alternativa, le avventure nei sogni avranno bisogno di strumenti 
come l’uul’kur presentato nel capitolo 6.
Finora i quori hanno pressoché ignorato l’Uul Dhakaan. 
Teoricamente, la stabilità del sogno dell’impero torna a sostegno 
degli obiettivi globali dei Sognatori Oscuri, e i chot’uul vigilano 
sempre attentamente in cerca di forze estranee intenzionate 
a manipolare il sogno. Tuttavia, una campagna potrebbe 
esplorare un tentativo dei quori di sovvertire l’Uul, o prendere 
in considerazione le conseguenze di un’alleanza tra gli uul’kala 
e i Sognatori Oscuri. L’Uul Dhakaan è stato formato nell’era 
attuale dei Sognatori Oscuri; i Dhakaani non sanno niente sulle 
convinzioni dei quori riguardo al Volgere dell’Era, e nessuno sa 
cosa accadrà all’Uul Dhakaan quando questo accadrà.

--- PAGE 108 ---
107
Capitolo 4   |   Domini Inesplorati
Chi Conosce la Verità sui Dhakaani?
Quando gli umani arrivarono per la prima volta nel Khorvaire, 
non sapevano nulla del perduto impero dei goblin. Cosa sa al 
riguardo un tipico cittadino delle Cinque Nazioni odierne? Un 
soldato Brelandiano sa dire la differenza tra un mercenario 
Ghaal’dar e un duur’kala Dhakaani? Oppure, cosa sanno gli 
hobgoblin Ghaal’dar degli eredi di Dhakaan?
Chiunque abbia ricevuto una normale istruzione nelle Cinque 
Nazioni sa che nel Khorvaire esisteva un impero dei goblin 
che cadde prima dell’arrivo degli umani. Per ricordare il nome 
“Dhakaan” è necessario effettuare con successo una prova di 
Intelligenza (Storia) con CD 10. Nel caso di una prova con CD 
15, un personaggio conosce anche alcune informazioni generiche 
come il territorio controllato dall’impero, l’epoca della sua ascesa 
e della sua caduta, i ruoli delle sottospecie e i suoi scontri con 
le altre culture. Una prova con CD 20 fornisce informazioni 
più dettagliate: l’importanza del muut e dell’atcha, i nomi dei 
singoli sovrani e forse perfino la conoscenza del Kapaa’vola e 
la convinzione che alcuni clan siano fuggiti da questa minaccia. 
I goblinoidi del Darguun hanno una maggiore familiarità con 
la loro storia, e sicuramente conoscono il nome dell’Impero di 
Dhakaan, sanno dei duur’kala e dei Clan Silenziosi e capiscono 
i concetti del muut e dell’atcha, anche se hanno un approccio 
diverso a questi concetti rispetto ai dar. I darguul devono 
comunque effettuare una prova di Storia per ricordare i nomi 
di eroi specifici o eventi legati all’impero, ma generalmente 
dispongono di vantaggio a queste prove.
Quindi questo è ciò che la gente comune sa dell’impero 
caduto... ma cosa sa a proposito dei Kech Dhakaan e dei suoi 
molti clan? Le origini e gli obiettivi dei Custodi sono note? Qui 
le cose si complicano, poiché i Kech Dhakaan hanno scelto 
di nascondersi in piena vista. Prima del Darguun, le tribù e i 
clan di goblinoidi erano dispersi per tutte le terre selvagge del 
Khorvaire. Quando Haruuc ha fondato la sua nazione, molte 
tribù sconosciute sono uscite dall’ombra per occupare un posto a 
corte. Questo è stato un momento perfetto per i Kech Dhakaan e 
i loro Clan Silenziosi. Due di questi clan, i Kech Volaar e i Kech 
Shaarat, si sono mostrati entrambi ai Darguul, ma senza rivelare 
l’età, il potere e le risorse che possiedono. I Ghaal’dar credono 
che i Kech Volaar siano un clan isolato di studiosi, che può 
contare su alcuni duur’kala di talento. Dei Kech Shaarat sanno 
che si tratta di guerrieri orgogliosi e letali. Ciò che i Ghaal’dar 
non sanno, è che questi clan hanno un legame diretto con l’antico 
impero, che possono contare su potenti reliquie Dhakaani e 
artefici daashor, e che si stanno preparando a scegliere il loro 
imperatore. Analogamente, i Ghaal’dar ignorano l’esistenza 
dell’Uul Dhakaan e non capiscono le differenze fondamentali 
tra i goblin moderni e gli antichi dar. Inoltre, dal momento che 
i Kech Dhakaan tengono nascosti i loro veri numeri e capacità, 
i Ghaal’dar non si rendono conto di quanto siano potenti questi 
clan; la maggior parte delle tribù Ghaal’dar crede che i kech siano 
piccoli e alquanto retrogradi, tagliati fuori dalla vita moderna.
Se i Darguul sanno poco a proposito dei Kech Dhakaan, i popoli 
delle Cinque Nazioni ne sanno ancora meno. Quando viaggiano 
all’estero, gli Eredi di Dhakaan generalmente approfittano della 
grande ignoranza della cultura goblin e lasciano che gli altri 
presumano che si tratti di mercenari Darguul. Non nascondono i 
loro nomi o il loro equipaggiamento caratteristico, ma è raro che 
un umano riconosca lo stile Dhakaani. In genere l’unico modo per 
apprendere in dettaglio qualcosa sui Kech Dhakaan è compiere 
osservazioni personalmente.
Cosa Definisce i Dhakaani?
Per capire i Dhakaani è necessario comprendere i fattori che li 
definiscono: quello biologico, quello culturale e quello 
soprannaturale. Alcuni di questi fattori si applicano a tutti i 
goblinoidi, mentre altri sono stati indeboliti o distrutti dal Kapaa’vola 
e si applicano unicamente ai Kech Dhakaan. Come avviene con ogni 
razza o cultura, questi sono tratti generali, e i singoli dar potrebbero 
deviare drasticamente da questo stereotipo. Ma è un punto da cui 
partire quando si crea un personaggio giocante o un PNG Dhakaani.
Biologia
A prima vista, le sottospecie goblinoidi sono diverse le une dalle 
altre quanto gli umani e gli halfling. Non possono incrociarsi e 
hanno archi vitali diversi. Ma esiste un legame primevo di qualche 
tipo che unisce i dar, confermato da altri sottili fattori minori, 
come l’odore e il linguaggio corporeo; a livelli istintivo i goblinoidi 
si sentono più a loro agio accanto agli altri goblinoidi che non agli 
altri umanoidi.
Nati Sottoterra. La civiltà dei goblinoidi ebbe inizio nelle 
caverne di Khyber e i Kech Dhakaan hanno vissuto all’interno 
delle loro cripte sotterranee per innumerevoli generazioni. Si 
sentono a loro agio negli ambienti angusti e spogli e possono 
sentirsi disorientati negli spazi vasti e aperti.
Vissuti nell’Oscurità. I dar, legati alle loro origini sotterranee, 
sono abituati a vivere alla luce fioca dei funghi luminescenti o in 
condizioni totalmente prive di luce. Sebbene l’oscurità assoluta 
ostacoli la loro scurovisione, possono comunque vedere e agire in 
quelle condizioni e molti tunnel dei goblin sono completamente 
privi di luce. Di conseguenza, i dar non temono in alcun modo 
l’oscurità. In genere sono attivi quando il mondo è scuro, e i loro 
nemici incapaci di vedere al buio si trovano in svantaggio, mentre 
i goblin possono vedere normalmente. Molte comunità Dhakaani 
prendono vita quando cala la notte.
Tendenzialmente Legali. A un livello profondo, i dar vanno in 
cerca di strutture e gerarchie. Preferiscono lavorare in gruppo e 
seguire un piano d’azione ben chiaro, e tendono agli allineamenti 
legali. Questo non significa che si sentano obbligati in qualche 
modo a seguire le leggi imposte dagli umani, ma semplicemente 
che tendono a lavorare assieme e a rispettare l’autorità all’interno 
delle loro comunità. Questo istinto basilare rafforza sia la 
motivazione culturale del muut che l’impatto dell’Uul Dhakaan.
Intrinsecamente Razionali. Le menti dei dar sono 
intrinsecamente pragmatiche e razionali. Hanno difficoltà a 
elaborare i concetti interamente astratti o ciò che non può essere 
dimostrato. Preferiscono la storia alla narrativa; anche se i 
duur’kala possono ispirare le truppe con le loro storie, in genere si 
tratta di storie che sono effettivamente accadute. Di conseguenza 
gli incantatori divini sono rari presso i dar, poiché fanno fatica 
a sviluppare la fede trascendentale richiesta per incanalare la 
magia divina. Sebbene questo possa essere considerato un tratto 
culturale, esso è anche collegato alla psiche subcosciente dei dar, 
che accetta di buon grado la struttura e la disciplina ma fatica a 
comprendere la pura fede. Il Kapaa’vola indebolì questo tratto 
presso la maggior parte della popolazione dei goblinoidi; presso 
gli hobgoblin Ghaal’dar spuntano alcuni sacerdoti dei Sovrani e 
dei Sei, ma anche in quel caso i sacerdoti, i paladini e la magia 
divina sono più rari rispetto agli umani e ai loro simili.
Linguaggio Corporeo. Le orecchie a punta dei dar sono più 
flessibili delle orecchie umane e sono una parte importante del 
linguaggio corporeo dei dar. Gli hobgoblin in particolare sono 
dotati di orecchie molto espressive e le usano spesso per inviare 
segnali ai loro alleati quando è necessario mantenere il silenzio, 
analogamente a quanto farebbe un soldato umano con i gesti 
delle mani. Due rapidi battiti delle orecchie sono un segnale 
molto comune che indica agli alleati di stare in guardia. Quando 
si descrive l’umore di un dar, le sue orecchie dovrebbero sempre 
essere tenute in considerazione.

--- PAGE 109 ---
108
Capitolo 4   |   Domini Inesplorati
Muut e Atcha
La società Dhakaani ruota attorno ai concetti di muut e atcha. 
Muut viene solitamente tradotto con “dovere”, anche se può 
essere visto come “l’onore dell’impero”, qualcosa che deve essere 
preservato tramite il contributo di tutti quanti. Il muut è ciò che 
ci si aspetta da un individuo, ciò che un individuo deve ai suoi 
compagni. I Dhakaani non si aspettano ringraziamenti per fare 
qualcosa che deve essere fatto; sono invece disgustati da chi 
schiva le sue responsabilità. L’espressione dar più vicina a “grazie” 
è ta muut, che significa semplicemente “tu fai il tuo dovere”.
Per contro, atcha sta a indicare l’“onore personale” o la “gloria”, 
un’opportunità di spingersi oltre ciò che viene richiesto. Nessun 
dar si accontenta di fare semplicemente quanto è tenuto a fare; 
la ricerca dell’atcha è una potente forza motivatrice che spinge i 
dar a cercare un modo per sviluppare tutto il loro potenziale. In 
battaglia, l’esortazione paatcha significa “questa è l’occasione di 
farsi onore!”
I Ghaal’dar hanno adottato i concetti di muut e atcha, ma 
solo come concetti astratti. Per i dar, il muut e l’atcha sono i 
due poli che animano ogni aspetto della vita quotidiana. Ogni 
dar conosce il muut; sa cosa ci si aspetta da lui e qual è il suo 
dovere nei confronti dell’impero. Ha un profondo legame con i 
suoi compagni dar e sa che perseguendo il muut servirà il bene 
comune. Allo stesso tempo, tuttavia, sogna di accumulare atcha, 
di superare le aspettative e di compiere imprese che saranno 
ricordate da coloro che lo seguiranno. Il profondo ruolo del muut 
e dell’atcha viene plasmato dall’addestramento degli anni di 
infanzia, dalla vita giornaliera e ulteriormente dall’Uul Dhakaan. 
Quindi, sebbene i Dhakaani possano nutrire desideri e ambizioni 
personali, il muut viene sempre prima.
Il concetto Dhakaani di “onore nella vittoria” è alquanto 
diverso da quello di Dol Arrah e dei popoli delle Cinque Nazioni. 
I Dhakaani danno grande valore alla vittoria e all’efficienza, sia 
dentro che fuori dal campo di battaglia. Acquisisce atcha chi 
mantiene la sua posizione contro avversità apparentemente 
soverchianti e dà sfoggio di abilità e disciplina. Usare l’astuzia per 
sconfiggere un nemico superiore è onorevole, quindi le azioni di 
guerriglia, le imboscate e perfino i delitti sono tattiche accettabili, 
se questo è ciò che il muut richiede. I dar devono essere pronti 
a morire per l’impero, ma quando è possibile è sempre meglio 
uccidere per l’impero. Il muut esige che i dar onorino i loro 
debiti e mantengano le promesse; ma strettamente parlando, il 
muut vincola i dar solo agli altri dar e c’è chi non prova alcuna 
vergogna a mentire ai chaat’oor, che hanno rubato le loro terre e 
saccheggiato le loro tombe.
I Dar Uniti
La cultura dei Dhakaan è una cultura implacabilmente marziale. 
I Custodi sono costituiti da eserciti che hanno mantenuto in 
vita il sogno dell’impero per migliaia di anni. Non c’è posto per 
l’indolenza o gli sprechi presso i Dhakaani: per sopravvivere 
nel corso di innumerevoli generazioni all’interno delle cripte 
sotterranee è stato necessario osservare una disciplina ferrea. Ai 
giovani vengono assegnati dei ruoli basati sulla loro sottospecie 
e la loro vocazione, e i progressi vengono misurati in base alle 
prestazioni fornite. Ora che i Dhakaani sono tornati in superficie, le 
risorse sono più abbondanti e la vita è meno austera. Ma migliaia 
di anni di severa tradizione non si cancellano tanto facilmente.
All’interno dei Kech Dhakaan, tutte le sottospecie dei dar 
vengono acclamate per i loro punti di forza e per ciò che 
hanno da offrire all’impero. Questo concetto è ulteriormente 
rafforzato dal principio del muut e dall’Uul Dhakaan. Sebbene 
le varie sottospecie svolgano ruoli diversi nella loro comunità, 
è importante ricordare che presso i Dhakaani tutti i ruoli sono 
rispettati. Presso i Darguul di superficie, i goblin vengono 
spesso oppressi, ignorati o costretti a svolgere lavori umilianti. I 
Dhakaani sono invece grati ai golin’dar per i loro servizi, sia agli 
artigiani più esperti che agli inservienti più umili. Il goblin che 
pulisce le latrine serve la causa del muut con la stessa dedizione 
del più formidabile hobgoblin signore della guerra. I ghaal’dar 
comandano perché sono condottieri nati. I guul’dar usano la 
loro forza per il bene superiore. Queste cose vengono capite 
automaticamente e i ghaal’dar non devono usare la forza per 
imporre il loro volere.
Questo senso di unità spinge i dar a evitare di uccidere gli 
altri dar, quando possono. I Kech Dhakaan hanno punti di vista 
diversi sul futuro dell’impero e ogni kech spera di salire al trono. 
Sanno però di essere in pochi contro un mondo e di non potersi 
permettere di versare alla leggera il sangue degli altri dar. Questo 
principio non si applica ai goblinoidi moderni del Darguun, i 
“bugbear” e gli “hobgoblin”. Fisicamente, queste creature sono 
dar, ma non conoscono l’Uul Dhakaan e non capiscono il muut 
quanto i dar. I capi dei Kech Shaarat credono che i Darguul 
possano tornare utili, ma che non siano dar e che quindi debbano 
essere considerati nemici. Alcuni Kech Volaar cercano un modo 
per riconciliare questi fratelli perduti ampliando l’Uul Dhakaan 
per sanare i danni del Kapaa’vola e ricondurre le sue vittime 
all’ovile. Altri tra i Volaar ritengono che una coesistenza debba 
essere presa in considerazione e che l’isolazionismo dell’impero 
vada ripensato di fronte alle vaste e potenti nazioni dell’era 
moderna. Ma l’arte del compromesso non è mai stata una virtù 
dei Dhakaani e ciò che succederà verrà deciso dall’Imperatore 
Che Verrà.
Sebbene il principio del muut esiga che ogni individuo 
si sacrifichi per il bene dell’impero, i dar in genere non 
hanno troppa empatia verso le altre specie e sono disposti a 
intraprendere azioni drastiche per assicurare la prosperità 
del loro popolo. I Dhakaani non sottomettono le altre specie, 
ma non per compassione. Ritengono semplicemente inutile 
tentare di imporre i loro valori e tradizioni alle creature che non 
concepiscono il muut e non condividono l’Uul Dhakaan. E così 
i Dhakaani hanno sempre scacciato i nemici dai loro territori, 
oppure, quando l’esilio non era praticabile, li hanno uccisi. La 
coesistenza è un’opzione accettabile, fintanto che il nemico esiste 
altrove e i dar non hanno bisogno di altre terre.
Il Clan Prima della Famiglia
La discendenza familiare ha poca importanza presso i Custodi. 
Il rango dev’essere guadagnato e non ereditato da un genitore: 
i nomi di famiglia vengono usati soltanto all’interno di un clan. 
In una situazione formale si usa soltanto il nome intero del clan 
privo dell’articolo (“Dhaaka di Kech Volaar”). I capi spesso usano 
il cognome Dhakaan per indicare che l’impero stesso è la loro 
famiglia. Quindi Tuura Dhakaan di Kech Volaar e Ruus Dhakaan 
di Kech Shaarat non sono veramente imparentati: si tratta 
puramente di una convenzione.
In base al suo obiettivo nel mondo esterno, un dar solitamente 
usa un “nome di viaggio” tra i gath’dar, un termine generico 
per indicare tutti i non Dhakaani privo del tono dispregiativo di 
chaat’oor. I Kech Volaar e i Kech Shaarat hanno entrambi rivelato 
la loro presenza (pur spacciandosi per clan Darguul) e i loro nomi 
vengono usati liberamente; altri clan potrebbero decidere di agire 
più o meno apertamente.
Moda e Arte
I dar sono soldati. Molti indossano uniformi comuni che possono 
variare da un clan all’altro in qualche dettaglio, pur rispettando 
tutte lo stesso modello di base. Le uniformi e le armature 
Dhakaani sono resistenti e funzionali e sono concepite per essere 
indossate comodamente per lunghi periodi. Gli ufficiali spesso 
sfoggiano sporgenze simile a corna sui loro elmi o spalline 
corazzate per indicare il loro rango. Molti dar indossano inoltre 
una maschera corazzata che copre la parte inferiore del volto; nel 
caso dei soldati di basso rango, la maschera è solitamente legata 

--- PAGE 110 ---
109
Capitolo 4   |   Domini Inesplorati
ai temi del clan, mentre nel caso degli ufficiali può evocare un 
celebre antenato o una bestia imponente.
Molti dar fanno uso di tatuaggi o cicatrici rituali. I simboli dei kech 
sono i marchi più comuni, ma in certi casi (specialmente tra i Kech 
Volaar) questa usanza viene spinta all’estremo, con una lunga serie 
di tatuaggi che rappresentano la vita e i traguardi del portatore.
L’arte Dhakaani, come tutto il resto della cultura, è pratica 
e funzionale. Ai dar non piacciono le astrazioni e la loro arte 
è principalmente istruttiva (quando raffigura un ideale da 
perseguire) o commemorativa (quando intende preservare 
le gesta degli eroi). L’arte dei dar può essere realistica 
(rappresentando fedelmente le figure storiche) o simbolica 
(raffigurando gli ideali Dhaakani in modi semplici e iconici).
Gli abiti e le opere d’arte dei dar sono generalmente concepiti 
per essere osservati nei tunnel sotterranei immersi nel buio, 
dove la scurovisione trasforma i colori in sfumature di grigio. Di 
conseguenza, certe combinazioni possono apparire alquanto strane 
agli occhi degli umani, ma questo è dovuto al fatto che non vengono 
scelte per i colori, bensì per l’aspetto che avranno nell’oscurità.
Cucina
I Kech Dhakaan nacquero come eserciti, e nelle loro cripte 
sotterranee potevano contare su risorse limitate; di conseguenza, 
il loro cibo ha innanzitutto scopi pratici di nutrimento, e ogni 
spreco è inaccettabile. Le pietanze Dhakaani sono semplici, 
pratiche e facili da trasportare una volta preparate. Il cibo tende 
a essere duro e gommoso, dai sentori acidi e amari, essenziali 
per il palato dei dar; a volte fa uso di forti spezie per mascherare 
i sapori indesiderati. In superficie, una galletta nota come noon è 
una fonte di sostentamento primaria. Nelle cripte sotterranee, un 
fungo chiamato suur svolge la stessa funzione. I dar che vivono 
in superficie amano le lucertole e i serpenti, che sono fonte sia 
di uova che di carne, mentre nelle profondità i pesci di caverna 
ciechi e gli insetti sono una fonte comune di proteine.
I suur e i noon vengono spesso mangiati in forma di polpette 
amidacee. Gli altri pasti Dhakaani vengono solitamente bolliti o 
cotti al vapore in liquidi conditi, come per esempio le uova cotte 
in brodo. Oltre a essere usata come condimento, la salamoia 
è una forma essenziale di conservazione. Le carni disidratate, 
specialmente quelle di lucertola e di pesce, sono un altro 
alimento molto comune.
Sebbene i cibi dolci siano rari presso i kech, i golin’dar 
sono noti per avere un debole per i dolci. Quando viaggiano 
con i gath’dar, i goblin si concedono spesso dolci e dessert. 
Tuttavia molti dar sono intolleranti al lattosio e di conseguenza 
preferiscono evitare la maggior parte dei cibi gath’dar.
Tradizioni ed Equipaggiamento
I daashor Dhakaani sono i migliori armaioli del Khorvaire e 
vantano un’abilità nella lavorazione dei metalli superiore perfino 
a quella del Casato Cannith. Le loro tradizioni mescolano 
abilità comuni e di trasmutazione per manipolare le leghe più 
pregiate, tra cui l’adamantio, il mithral e il byeshk, e i campioni 
Dhakaani spesso impugnano armi forgiate in questi materiali. 
L’equipaggiamento Dhakaani è concepito per essere resistente 
ed efficiente, e raramente risulta appariscente o impreziosito da 
gemme. Analogamente, le armature sono resistenti e flessibili 
(spesso dotate delle proprietà di un’armatura in mithral o in 
adamantio), ma prive di uno stile vistoso.
Gli oggetti magici Dhakaani vengono creati dai daashor (che 
si specializzano nelle armi e nelle armature) o dai duur’kala più 
dotati. La magia Dhakaani si concentra raramente sugli effetti 
di invocazione e non ha mai sviluppato una tradizione di vincolo 
degli elementali. Sebbene i Dhakaan non possano ambire a 
una produzione su larga scala come quella del Casato Cannith, 
hanno avuto migliaia di anni per fabbricare le loro scorte. Le 
unità scelte vengono spesso dotate di oggetti magici non comuni 
come le armature adamantine, i mantelli della protezione, i 
guanti del potere orchesco e le vola’khesh (descritti nel capitolo 
7). Gli assassini Shaarat’khesh possono fare uso di cappelli del 
camuffamento, borse conservanti o mantelli elfici (ma senza 
chiamarli con quel nome!) e a volte di armi più potenti come i 
pugnali avvelenati o le zanne del Custode (anch’esse descritte nel 
capitolo 7). Quindi, sebbene i dar Dhakaani siano relativamente 
inferiori numericamente rispetto ai popoli delle Cinque Nazioni, 
possono contare non solo su una ferrea disciplina e su grandi 
abilità, ma anche su un ottimo equipaggiamento.
Quando l’impero era al suo apice, i daashor e i duur’kala 
potevano creare grandi artefatti e macchine mistiche, come i 
Ghaal’duur e gli alberi gementi presentati nel capitolo 7. La 
creazione di questi artefatti non era mai cosa da poco, ed era 
frutto di abilità straordinarie e conoscenze perdute durante 
l’incursione dei daelkyr, nonché dell’aiuto di sostanze rare e delle 
congiunzioni planari.
Di conseguenza, anche se è possibile per i Dhakaani 
creare nuovi artefatti, la loro priorità va al ritrovamento e 
alla riconquista degli antichi tesori forgiati in passato. I Kech 
Dhakaan sono molto preoccupati dal numero dei loro tesori 
sottratti dai chaat’oor, e reagiscono con collera se vedono un 
membro di un’altra specie in possesso di una reliquia Dhakaani.
I Kech Dhakaan
Con la diffusione del Kapaa’vola e il rapido disfacimento 
dell’Impero di Dhakaan, molti dei più grandi condottieri imperiali 
sigillarono i loro seguaci in alcune cripte sotterranee. Ognuna di 
queste unità si assunse la responsabilità di preservare uno dei 
pilastri dell’impero. Insieme si fecero chiamare i Kech Dhakaan, i 
Custodi dell’Impero. Il nome di ogni singolo clan fu scelto in base 
all’ideale sostenuto: quindi i Kech Volaar sono i Custodi della 
Parola mentre i Kech Shaarat sono i Custodi della Spada. Gli 
uul’kala contribuivano a coordinare questi sforzi e a mantenere la 
comunicazione tra le cripte isolate, ma le cripte di alcuni kech non 
hanno mai avuto un uul’kala, e con il tempo altre lo hanno perso.
Il capitolo 4 di Eberron: Rinascita Dopo l’Ultima Guerra 
include alcune informazioni generiche, spunti per le campagne 
e possibili PNG collegati agli Eredi di Dhakaan. Questa sezione 
espande i clan menzionati in quel capitolo e include le descrizioni 
di alcuni clan di Custodi che ora sono noti o attivi. Questa non è 
concepita per essere una lista completa e il DM può liberamente 
aggiungere altri kech (che si siano mantenuti in comunicazione 
con gli altri o che siano restati in isolamento) o rimuovere certi 
kech da questa lista se non li ritiene adatti alla storia di una 
campagna.
Tra questi clan, sia i Kech Shaarat che i Kech Volaar hanno 
reso nota la loro presenza nel Darguun. Ma sebbene i darguul 
abbiano sentito parlare di questi clan, non comprendono fino in 
fondo le loro origini. Gli altri clan sono attualmente una presenza 
sconosciuta e misteriosa, anche se una drastica entrata in scena 
potrebbe rapidamente renderli famosi... o famigerati.
I Kech Draal: “I Custodi della Città”
Sebbene i Dhakaani siano famosi per la qualità delle armi che 
forgiano, la loro abilità nelle fortificazioni e nell’ingegneria civile 
potrebbe essere perfino superiore. Molte grandi città delle Cinque 
Nazioni sorgono su fondamenta Dhakaani e le rovine di molte 
altre fortezze Dhakaani resistono al trascorrere dei millenni. 
Queste tecniche sono i tesori custoditi dai Kech Draal: i daashor 
Draal sono specializzati negli effetti di trasmutazione e nella 
lavorazione della terra e della pietra. Ogni kech possiede i suoi 
architetti, così come i Draal hanno i loro soldati e i loro duur’kala, 
ma la lavorazione della pietra e l’estrazione dei minerali sono ciò 
di cui i Kech Draal vanno fieri.
I Kech Draal non sono molto interessati a occupare il trono 
dell’Imperatore Che Verrà. Sebbene siano impazienti di fondare 

--- PAGE 111 ---
110
Capitolo 4   |   Domini Inesplorati
un nuovo impero, non hanno interesse a competere con gli altri 
Custodi; desiderano solo trasformare il sogno in realtà. Non 
hanno ancora rivelato la loro presenza al mondo e spetta al DM 
decidere dove si trova la loro cripta sotterranea. È possibile che 
si trovi sotto Wroat o Korth, nascosta nelle profondità al di sotto 
delle fondamenta di una capitale moderna.
I golin’dar svolgono un ruolo più centrale tra i Kech Draal che 
non in molti altri clan. Sebbene il clan sia formalmente guidato 
dalla cantatrice funebre Kuula Dhakaan e dal signore della 
guerra Druun Dhakaan, i ghaal’dar si consultano con un concilio 
dei golin’dar su tutte le principali questioni. La golin’dar Taala è 
l’anziana portavoce di questo concilio ed è rispettata per la sua 
saggezza e abilità.
La neutralità fa dei Kech Draal una buona scelta per un 
personaggio Dhakaani, in quanto risulterà bene accetto 
praticamente presso tutti gli altri Custodi. Un personaggio 
draal potrebbe raccogliere informazioni sul mondo, cercare 
tesori perduti o semplicemente andare alla scoperta degli stili 
architettonici sviluppati nel corso dell’ultimo millennio.
I Kech Ghaalrac: “Il Clan degli Eroi”
Quando i sapienti dei kech identificarono la minaccia costituita 
dal Kapaa’vola, alcuni scelsero di ritirarsi, nascondendosi nelle 
cripte sotterranee per attendere che la maledizione passasse. 
Uno dei loro capi, Khaas Dhakaan, non era interessato a 
nascondersi. Radunati i più grandi eroi dell’epoca (campioni 
Dhakaani, assassini Khesh’dar, orchi Custodi dei Portali) Khaas 
guidò il suo esercito nelle profondità di Khyber e sul semipiano 
che fungeva da prigione di Dyrrn il Corruttore. Khaas giurò 
di porre fine al Sussurro Insidioso e di recuperare gli artefatti 
rubati da Dyrrn e dai suoi servitori... artefatti che a detta di Khaas 
avrebbero restaurato l’impero frammentato.
Di Khaas e dei suoi campioni non si seppe più nulla, né nel 
mondo reale né su Uul Dhakaan, e tutti diedero per scontato 
che gli eroi fossero scomparsi. In realtà rimasero intrappolati 
sul semipiano di Dyrrn, combattendo una lotta infinita contro i 
servitori del daelkyr. Il tempo scorre in modo strano nel reame di 
Dyrrn, e stando ai calcoli dei Ghaalrac, sono passati poco meno 
di tre secoli da quando gli eroi partirono per la loro missione. 
Intrappolati in un reame di follia, i Ghaalrac hanno mescolato le 
tecniche dei Dhakaani e dei Custodi dei Portali con i simbionti 
dei daelkyr, ottenendo risultati che gli altri potrebbero trovare 
terrificanti. Hanno forgiato potenti armi e artefatti viventi, e 
creato campioni a crescita magica dotati di poteri innaturali, dai 
bugbear corazzati dotati delle capacità rigeneranti dei troll, ai 
goblin assassini dotati della capacità di sgusciare attraverso lo 
spazio. Hanno trovato il modo di piegare le aberrazioni alla loro 
volontà e hanno costretto i beholder e i grell a servirli.
Anche i discendenti degli Orchi Custodi dei Portali che si 
sono avventurati a Khyber assieme ai Kech Ghaalrac sono 
sopravvissuti, e hanno trovato un loro posto nel sistema 
di caste del clan come specialisti in magia druidica. 
Tuttavia, le tradizioni osservate da questi Custodi dei 
Portali del tempo che fu sono molto diverse da quelle 
delle loro controparti di superficie, in parte anche a 
causa del fatto che sono rimasti separati dal mondo 
naturale. Sebbene siano ancora animati dalla 
volontà di combattere contro le aberrazioni, dopo 
centinaia di anni in una terra aliena, gli orchi dei 
Kech Ghaalrac sembrerebbero altrettanto alieni agli 
occhi degli altri Custodi dei Portali.
Ora, dopo secoli di combattimenti a Khyber, i Kech 
Ghaalrac sono tornati. Il capo attuale, che usa a sua 
volta il nome Khaas, possiede quella che i Ghaalrac 
chiamano Ur’taash, la “Prima Corona”. Si dice che 
quella fu la creazione finale di Jhazaal Dhakaan, forgiata 
per unificare l’impero; protegge la sua mente, gli 
consente di comunicare con le squadre dei Ghaalrac a 
grandi distanze e possiede potenti capacità di coercizione. Khaas 
afferma di avere strappato questa corona dalle grinfie di Dyrrn 
prima di sferrare un colpo mortale al Corruttore. Crede che siano 
stati i Ghaalrac ad avere infranto il potere del Sussurro Insidioso 
e che soltanto loro possano restaurare l’Impero di Dhakaan.
Khaas e gli altri capi dei Kech Ghaalrac portano i nomi degli 
antichi eroi di Dhakaan: Torrm dei Custodi dei Portali, il maestro 
assassino noto solo come Khesh, il possente guul’dar Korrga. 
Gli eroi originali sono morti da tempo, ma questi dar affermano 
di essere i loro discendenti, e impugnano le loro antiche armi. 
Sono dotati di poteri terribili e hanno tutte le intenzioni di 
usarli. Ma sui Kech Ghaalrac aleggiano molti interrogativi. Sono 
veramente quelli che credono di essere o sono stati corrotti dai 
Dyrrn e trasformati negli strumenti dei daelkyr, che se ne rendano 
conto o meno? Non fanno parte dell’Uul Dhakaan così come lo 
sperimentano gli altri Custodi, ma hanno una loro versione del 
sogno che li ha sorretti nel corso della lunga guerra, e credono 
che siano gli altri clan ad avere perso di vista il sogno. Gli altri 
Custodi non sapranno niente dei Kech Ghaalrac finché il Clan 
degli Eroi non si rivelerà; gli altri sosterranno Khaas Dhakaan di 
loro volontà o saranno piegati dal potere dell’Ur’taash? Oppure gli 
Eredi di Dhakaan si opporranno a questi eroi trasformati?
I Kech Ghaalrac possono apparire ovunque sia utile ai fini della 
campagna. Quando compaiono, il loro arrivo dovrebbe essere 
epocale. Un’opzione è fare in modo che conquistino la Pietra del 
Raduno, la fortezza del Casato Deneith nel Darguun; così facendo 
sferrano un grave colpo ai chaat’oor e conquistano un’opportunità 
di piegare i Darguul alla loro volontà. Khaas Dhakaan crede che 

--- PAGE 112 ---
111
Capitolo 4   |   Domini Inesplorati
KRISTÓF KÖTELES
sia i dar che i Darguul siano tutti imperfetti... ma che possano 
essere tutti redenti dal potere dell’Ur’taash.
Quella del Ghaalrac è un’origine improbabile per un personaggio 
giocante; la loro storia funziona meglio quando gli altri non sanno 
se sono stati corrotti o sono nel giusto, nonostante i loro strumenti 
e le loro tecniche innaturali. Tuttavia, un personaggio Dhakaani 
di un altro kech potrebbe essere determinato a scoprire la verità 
sui Kech Ghaalrac. Oppure un personaggio potrebbe essere un 
lontano discendente di uno degli eroi Ghaalrac, intenzionato 
a scoprire la sorte del suo antenato e a recuperare la preziosa 
reliquia del campione Ghaalrac che l’ha con sé.
I Kech Hashraac: “I Custodi del Tuono”
Le tattiche di combattimento e le macchine da assedio sono 
le specialità dei Kech Hashraac. I Dhakaani non fanno uso di 
bastoni da assedio o evocatori e gli Hashraac hanno passato 
molte generazioni a sviluppare nuove armi per dominare il campo 
di battaglia. Se il DM desidera aggiungere le armi da fuoco e i 
cannoni convenzionali descritti nella Dungeon Master’s Guide 
in una campagna, potrebbero essere stati i Kech Hashraac a 
sviluppare queste armi durante il loro lungo isolamento. In 
alternativa, gli Hashraac potrebbero specializzarsi nell’artiglieria 
potenziata descritta nel capitolo 1, negli esplosivi alchemici o in 
una forma interamente nuova di arma.
I Kech Hashraac devono ancora rivelare la loro presenza 
al resto del mondo. Sebbene siano in pochi, le forze che 
dominano potrebbero rivelarsi vitali in qualsiasi conflitto futuro. 
Sosterranno un altro kech che mira a rivendicare il trono 
imperiale o punteranno a conquistarlo personalmente? Il signore 
della guerra Duul Hashraac guida il clan; si distingue per essere 
un daashor anziché un comune guerriero, e per usare il suo nome 
di clan anziché “Dhakaan” come appellativo. Duul è orgoglioso 
dei traguardi raggiunti dalla sua gente: che punti al trono o che 
voglia essere determinante nella scelta del futuro imperatore, 
crede che i Kech Hashraac risulteranno cruciali nel decretare la 
vittoria Dhakaani.
I Kech Hashraac sono una scelta logica per un artefice 
Artigliere Dhakaani; la magia dell’artefice può essere collegata 
agli strumenti che il DM sceglie di fornire a questi Custodi. 
Un personaggio giocante Hashraac potrebbe venire inviato a 
studiare le magie da battaglia delle Cinque Nazioni, a cercare le 
componenti rare richieste per le nuove armi o a indagare sulla 
Landa Gemente e sulla teoria che la Tragedia sia stata provocata 
da una magia da battaglia. In alternativa, un artefice Hashraac 
potrebbe avere lasciato il clan per dedicarsi a metodi di ricerca 
anticonvenzionali, nella speranza di tornare da trionfatore una 
volta perfezionate le sue tecniche.
I Kech Nasaar: “I Custodi della Notte”
Molto tempo fa, i contatti con la stirpe Aereni di Vol condussero 
la cantatrice funebre Iraala a diventare la prima dar vampira. 
Condivise questo dono con il suo amante, il signore della guerra 
Muurat. Nei secoli che seguirono, ai due fu assegnato il comando 
delle operazioni sotto copertura di tutto l’impero. Lo spionaggio 
e i delitti rimasero sotto il dominio dei Khesh’dar, ma i Kech 
Nasaar funsero sia da forze di sicurezza interne che da incursori 
specializzati in tattiche di guerriglia e di guerra psicologica. 
Furono i Kech Nasaar a riconoscere per primi la minaccia del 
Kapaa’vola e a organizzare la discesa nell’isolamento dei Custodi.
Nel corso del loro lungo isolamento, i Kech Nasaar hanno 
continuato a studiare le tattiche di guerra anticonvenzionali. I 
duur’kala Nasaar spesso si addestrano nelle tecniche del Collegio 
bardico dei Sussurri, mentre i soldati scelti dei Kech Nasaar 
possono diventare ranger Cacciatori delle Tenebre (dalla Guida 
Omnicomprensiva di Xanathar). Sotto la guida di Iraala e Muurat, 
i Nasaar hanno anche esplorato le arti della necromanzia, 
sebbene spetti al DM decidere fino a che punto si siano inoltrati 
su questo sentiero. Possiedono squadre di commando vampiri? 
Hanno sviluppato nuove forme di non morti? Considerata la loro 
predilezione per la guerra psicologica, gli agenti Nasaar possono 
seminare il terrore e la confusione animando le ossa dei soldati 
caduti nel corso dell’Ultima Guerra e facendoli apparire come 
morti vendicativi tornati per proseguire la battaglia. Oppure i 
Nasaar potrebbero avere sviluppato tecniche che permettono 
loro di assumere il controllo dei non morti animati da altri 
necromanti... una tecnica che potrebbe provocare caos a non 
finire nel Karrnath.
Iraala e Muurat continuano a guidare il clan e a costituire 
un legame diretto con l’impero dei tempi antichi. L’editto di un 
imperatore defunto molto tempo fa proclamava che nessuna 
creatura morta poteva portare la corona imperiale; anche 
se i servizi dei Nasaar erano considerati preziosi, i morti 
sono separati dall’Uul Dhakaan e non possono attingere alla 
saggezza del passato o ammirare il sogno di Jhazaal. I Nasaar 
potrebbero essere caduti nell’oscurità nel senso più completo 
del termine durante il loro isolamento, e ora potrebbero cercare 
di impossessarsi del potere personalmente. D’altro canto, pur 
essendo separati dall’Uul Dhakaan, Iraala e Muurat ricordano la 
gloria dell’impero caduto e potrebbero dimostrarsi i più fedeli ai 
concetti di muut e atcha, anteponendo le necessità dell’impero 
alle loro ambizioni personali. Come nei tempi antichi, potrebbero 
cercare di guidare l’imperatore vivente e assicurarsi che l’Impero 
Dhakaani segua la giusta via.
Un personaggio giocante dei Kech Nasaar potrebbe seguire 
un cammino insolito. Un dar Nasaar potrebbe raccogliere 
informazioni per il clan, oppure potrebbe essere incaricato di 
monitorare le attività degli altri Custodi, specialmente i Kech 
Ghaalrac e i Kech Shaarat. Iraala potrebbe avere nascosto vari 
artefatti in tutto il Khorvaire prima della caduta; un personaggio 
Nasaar potrebbe cercare di recuperare quegli artefatti su suo 
ordine, o potrebbe agire di sua iniziativa per impossessarsi di uno 
di quei tesori personalmente.
I Kech Ruuska: “I Custodi della Tigre”
Le bestie svolgevano molti ruoli importanti nell’Impero di 
Dhakaan. I dar Ruuska svolgono un ruolo analogo a quello 
che il Casato Vadalis svolge per le Cinque Nazioni: crescere e 
addestrare le molte bestie dell’impero, nonché cercare (o creare) 
nuove bestie che possano svolgere mansioni specifiche. Ruuska 
è la parola Goblin per “tigre”: le tigri e le tigri feroci vengono 
spesso usate come unità di cavalleria all’avanguardia degli 
eserciti Dhakaani. Tuttavia, i Kech Ruuska allevano ogni genere 
di creature, dalle bestie da guardia più feroci ai messaggeri 
intelligenti, fino ai semplici capi di bestiame.
Così come ci sono soldati in ogni kech, ogni cripta dispone di 
vari allevatori che si prendono cura delle bestie del kech. I Kech 
Ruuska sono specializzati nella crescita e nell’addestramento di 
quelle bestie, producono i migliori ranger Signori delle Bestie, 
e arricchiscono i loro serragli del maggior numero di bestie 
esotiche possibile. I Ruuska fanno inoltre uso della crescita 
magica e potrebbero avere generato bestie totalmente nuove 
o mostruosità mai viste nel mondo di superficie. Sebbene i 
Ruuska non abbiano un legame spirituale con il mondo naturale, 
potrebbero avere sviluppato una nuova forma di druido, un druido 
del Circolo della Luna specializzato nell’assumere forme animali 
e nel controllare le bestie. I Ruuska hanno anche condotto alcuni 
esperimenti con la licantropia. Spetta al DM decidere se sono 
riusciti a controllare la maledizione e a farne un’arma, se i loro 
sforzi non hanno fornito alcun risultato... o se la licantropia si è 
diffusa tra tutti i Ruuska, che ora tengono celato questo segreto 
agli altri clan.
I Kech Ruuska sono guidati dal signore della guerra e Signore 
delle Bestie Lhaar Dhakaan e dalla duur’kala Oruul. I Kech Shaarat 
fanno notevoli pressioni sui Ruuska affinché sostengano la loro 

--- PAGE 113 ---
112
Capitolo 4   |   Domini Inesplorati
OLIE BOLDADOR
rivendicazione a regnare. Resta da vedere se Lhaar si piegherà a 
queste pressioni o se i Ruuska andranno in cerca di un’alleanza che 
permetta loro di sovvertire i rapporti di forza con i potenti Shaarat.
I Kech Ruuska sono una buona opzione per un ranger 
Dhakaani. Il clan può anche essere un modo interessante per 
introdurre nuove bestie esotiche o mostruosità nel mondo e 
potrebbe essere un antagonista interessante per una storia che 
coinvolga il Casato Vadalis.
I Kech Shaarat: “I Custodi della Spada”
I Kech Shaarat sono il più grande dei clan dei Custodi. Fondati 
dal Signore della Guerra del Sud negli ultimi giorni dell’impero, 
gli Sharaat possiedono un artefatto noto come Skai Shaarat, 
la Grande Lama, una spada tramandata di signore della guerra 
in signore della guerra fin dai tempi dei Sei Re. Sebbene siano 
privi delle specialità esotiche degli altri clan, i Kech Shaarat 
eccellono nell’arte della guerra. La cripta sotterranea dei Kech 
Shaarat è legata a un semipiano di Khyber noto come le Lande di 
Ferro. Questo permette loro di accedere alle risorse e agli spazi 
negati ad altri clan, tra cui i giacimenti di byeshk che i Dhakaani 
considerano preziosi per le loro armi (come spiegato nel capitolo 
7), ma li tiene anche costantemente sul piede di guerra. Tra 
tutti i Custodi, i Kech Shaarat vantano i migliori artefici Adepti 
della Forgia (una nuova specializzazione presentata nel capitolo 
6), nonché di abili Fabbri da Battaglia (sebbene i Dhakaani 
normalmente non facciano uso di costrutti, questi artefici hanno 
creato dei difensori d’acciaio innovativi). D’altro canto, i Kech 
Shaarat non hanno enfatizzato il ruolo dei duur’kala quanto gli 
altri clan e le loro tradizioni bardiche risultano più deboli.
I Kech Shaarat sono usciti allo scoperto e sono i più attivi 
tra i membri delle tribù Dhakaani. Il signore della guerra Ruus 
Dhakaan (nessun legame con i Kech Ruuska, anche se il suo 
nome significa effettivamente “Tigre”) ha rivendicato varie 
antiche fortezze Dhakaani sulle Montagne Muromarino e si è 
messo all’opera per rinforzare quelle rovine. Nel corso di questa 
espansione, i Kech Shaarat hanno già assorbito un clan minore, 
quello dei Kech Nozhii, che gestiva la tesoreria dell’impero, cosa 
che ne ha ampliato le risorse. Fanno pressioni attivamente sui 
Kech Ruuska affinché aderiscano a un’alleanza che riconosca 
Ruus come l’Imperatore Che Verrà. I guerrieri Shaarat hanno 
inoltre un’aspra rivalità con i Kech Volaar.
Ruus ha inviato i suoi rappresentanti a Rhukaan Draal e 
si è offerto di sostenere il Lhesh Haruuc, ma si tratta di uno 
stratagemma concepito per guadagnare tempo e per saggiare 
la forza del nemico. Ruus non ha ancora rivelato la vera natura 
del suo popolo o la reale portata delle sue forze ai Ghaal’dar, 
e molti Darguul credono che i Kech Shaarat siano un clan di 
Ghaal’dar dalle strane tradizioni. Il Casato Deneith ambirebbe 
ad assicurarsi i servizi di questi misteriosi guerrieri, ma Ruus 
Dhakaan si rifiuta categoricamente di trattare con i chaat’oor.
Ruus Dhakaan è uno stratega geniale e un capo carismatico. Si 
è guadagnato Skai Shaarat tramite il suo coraggio e la sua perizia 
e non dovrebbe mai essere sottovalutato. Anche se è determinato 
a rivendicare il trono imperiale, si preoccupa del muut e del bene 
dell’impero; fa pressioni sugli altri Custodi affinché appoggino la sua 
rivendicazione, ma non ucciderà mai i suoi simili. Si dimostra invece 
spietato con i chaat’oor e dubita che i “goblin” moderni possano 
essere riscattati. Forse sono abbastanza vicini ai dar da dimostrarsi 
dei validi servitori, ma si chiede se non sia più semplice massacrare i 
Darguul una volta che i dar saranno di nuovo uniti.
I Kech Shaarat sono il più aggressivo dei clan e offrono 
un’opzione interessante per un intero gruppo di avventurieri dar. 
Un singolo dar Shaarat potrebbe essere un esule del suo clan o 
una spia incaricata di vagliare le forze e gli stili di combattimento 
dei chaat’oor. Un’opzione per un personaggio giocante Shaarat 
può essere quella di avere sfidato Ruus e di essere stato sconfitto; 
ora va in cerca di un antico artefatto che gli permetterà di 
affrontare Ruus di nuovo e di rivendicare l’autorità sul clan.
I Kech Uul: “I Custodi del Sogno”
I Kech Uul sono un piccolo clan. La loro cripta è un monastero 
fortificato nascosto nelle profondità di Khyber. Questa è la dimora 
dei chot’uul, i monaci che vegliano sull’Uul Dhakaan e proteggono 
i sogni dell’impero. Questo clan vanta anche il numero più elevato 
di bardi uul’kala e le migliori conoscenze su come realizzare le 
chiavi del sogno e gli oggetti vincolati ai sogni.
I Kech Uul devono ancora riemergere sulla superficie del 
Khorvaire. I suoi membri trascorrono buona parte del tempo 
all’interno dell’Uul Dhakaan vero e proprio, usando droghe e 
forme di meditazione per entrare nel sogno anche da svegli. I 
monaci del Kech Uul sono votati alla protezione del sogno dalle 
influenze esterne, ma sono anche abili nell’orientarsi all’interno 
del sogno stesso; se un Dhakaani sognatore cerca un ricordo 
particolare o desidera parlare con le vestigia oniriche di un 
antico eroe, un monaco dei Kech Uul può rivelarsi una guida 
preziosa. Analogamente, gli uul’kala dei Custodi del Sogno sono 
la spina dorsale delle comunicazioni a lunga distanza tra i clan; 
gestiscono delle postazioni di messaggi all’interno del sogno e 
possono trasmettere un messaggio da un sognatore all’altro.
Esistono vari modi in cui i Kech Uul possono essere inseriti in 
una campagna. Possono fungere da risorsa neutrale a sostegno 
di tutti i clan, mantenendo le comunicazioni e fungendo da guide 
tramite i sogni. Tuttavia potrebbero anche essere qualcosa di 
diverso da quello che sembrano. I Kech Uul si sono sempre 
adoperati per proteggere il sogno di Jhazaal dalle influenze 
esterne, ma è possibile che il clan sia stato parzialmente o 
totalmente sostituito da un gruppo di impostori quori che intende 
influenzare l’Imperatore Che Verrà a beneficio degli obiettivi dei 
Sognatori Oscuri. Oppure, forse i Kech Uul furono distrutti molto 
tempo fa dai daelkyr o da un’altra minaccia: i Custodi del Sogno 
continuano a svolgere la loro funzione, ma sono in realtà morti 
da tempo e i chot’uul incontrati nel sogno sono semplicemente 
vestigia oniriche, ricordi che aleggiano all’interno di Dal Quor.
Il nome dell’attuale Kech Uul è ignoto al di fuori del clan. I dar 
Uul spesso si coprono il volto con una maschera o un velo: non 
vanno in cerca di atcha e desiderano soltanto aiutare gli altri a 
trasformare in realtà il sogno di Jhazaal.
Un personaggio giocante legato ai dar Uul potrebbe essere 
un uul’kala, un bardo (probabilmente appartenente al Collegio 
dell’Incanto) che persegue una visione onirica o va in cerca di 
artefatti correlati ai sogni. Una possibilità più insolita può essere 
quella di un personaggio convinto che sia possibile portare altre 
specie nell’Uul Dhakaan per consentire un’unione pacifica; in 
questo caso il suo obiettivo sarà sostenuto dagli anziani del 
clan o il personaggio sarà considerato un rinnegato eccentrico? 
In alternativa, un qualsiasi personaggio dar potrebbe avere un 
mentore tra i dar Uul che gli fa visita in sogno e funge per lui da 
guida e da ispirazione.
I Kech Volaar: “I Custodi della Parola”
I Kech Volaar credono che la conoscenza sia potere. Le loro 
cripte sotterranee ospitano pergamene e tavolette su cui sono 
trascritti millenni di storia imperiale. Sebbene possiedano dei 
forti guerrieri e una fiera tradizione marziale, i Volaar danno 
maggior valore al canto che non alla spada, e hanno i duur’kala 
più potenti di tutti i clan.
Sebbene gli armaioli Volaar non possano competere con quelli 
dei Kech Shaarat, i capiclan riconoscono il valore della magia 
arcana rispetto alla semplice potenza fisica. I Volaar si adoperano 
da lungo tempo per espandere i limiti della magia duur’kala e per 
padroneggiare le tecniche che hanno creato meraviglie come l’Uul 
Dhakaan e i più grandi artefatti del vecchio impero. I Volaar hanno 
condotto alcuni esperimenti con i warlock, lavorando con alcuni 
patroni soprannaturali in condizioni rigidamente controllate, e 
hanno tentato di istruire gli stregoni comparsi tra la popolazione 
dei dar. Dopo il loro ritorno in superficie, i Kech Volaar si sono dati 

--- PAGE 114 ---
113
Capitolo 4   |   Domini Inesplorati
da fare per recuperare i più grandi artefatti e tesori dell’impero, 
e per studiare le tecniche arcane dei gath’dar moderni. Là dove i 
Kech Shaarat credono che la potenza Dhakaani possa spazzare 
via qualsiasi nemico, i Volaar riconoscono il potere arcano di cui 
dispongono le Cinque Nazioni e i casati portatori del marchio, 
e fanno tutto quello che possono per studiare e padroneggiare 
questa scienza a loro poco familiare.
Forse è per questo motivo che i Kech Volaar sono anche i più 
concilianti tra tutti i clan di Custodi. Sono quelli più disposti a 
interagire con i gath’dar, sia perché riconoscono la necessità di 
comprendere dei potenziali nemici, sia nella speranza che una 
qualche forma di coesistenza sia possibile. Come i Kech Uul, il 
capo dei Volaar Tuura Dhakaan si chiede se l’Uul Dhakaan possa 
espandersi per incorporare altre creature... e se l’impero possa 
unire i gath’dar come ha fatto con i dar.
Nonostante queste speranze, i Kech Volaar sono devoti ai dar 
più che a ogni altra cosa. Sono i Custodi della Storia, sanno 
quali sacrifici hanno dovuto compiere i loro antenati e quante 
amare guerre siano state combattute contro i chaat’oor e i taarn 
(gli elfi). Sono saggi e disposti a seguire ogni sentiero che porti 
alla prosperità, ma non rinunceranno mai al sogno di un impero 
eterno.
Tuura Dhakaan si è rivelata al mondo e ha inviato i suoi 
rappresentanti alla corte del Lhesh Haruuc. Come i Kech Shaarat, 
i Volaar hanno tenuto nascosta la loro vera storia e l’entità del 
loro potere. I duur’kala Volaar spesso si aggirano tra i Ghaal’dar 
condividendo storie, aiutandoli a scoprire il loro passato glorioso 
e a rispettare le tradizioni del muut e dell’atcha; questo si ricollega 
al fatto che Tuura spera che i “goblin” possano essere redenti e 
riportati alle glorie del passato. Tuura è determinata a rivendicare il 
trono dell’Imperatore Che Verrà; spera di trovare la forza richiesta 
per obbligare i Kech Shaarat a fare un passo indietro, recuperando 
potenti artefatti e stringendo alleanze.
I Kech Volaar sono uno dei clan Dhakaani più attivi. Gli 
avventurieri potrebbero incontrare i cercatori di tesori dei 
Volaar in qualsiasi angolo del Khorvaire, impegnati nella ricerca 
delle reliquie Dhakaani. Un mago o un artefice Volaar potrebbe 
sforzarsi di padroneggiare le tecniche dei gath’dar, mentre un 
duur’kala potrebbe inviare un emissario a recuperare un antico 
tesoro o a cercare alleati tra gli stranieri.
I Khesh’dar
Le tradizioni Dhakaani prevedono che i golin’dar, i goblin, 
svolgano generalmente mansioni da manovali e da artigiani. 
Mentre i guul’dar e i ghaal’dar si addestrano per la guerra, i 
golin’dar si prendono cura del focolare. Ma esiste una forza che 
non aderisce a questa tradizione e si cela tra le ombre dell’Impero 
Dhakaani. Si tratta dei Khesh’dar, il Popolo Silenzioso, i golin’dar 
che fanno uso della loro velocità e astuzia per fungere da spie, 
esploratori e assassini.
Sebbene i Khesh’dar facciano parte dell’Uul Dhakaan, sono 
sempre rimasti separati dalle sue tradizioni. Hanno sempre servito 
l’imperatore e i loro signori della guerra, ma con tempi e modalità 
scelte da loro. I loro rifugiati si sono sempre tenuti nascosti, anche 
prima del Kapaa’vola. Gli ascetici Khesh’dar non sono spinti dalla 
sete di denaro e di potere; scelgono loro quando offrire aiuto e 
fissano un prezzo equo per i loro servigi. I Khesh’dar non prendono 
mai posizione nelle dispute tra i clan e non ambiscono a regnare; 
attualmente servono sia i Kech Shaarat che i Kech Volaar. Tuttavia 

--- PAGE 115 ---
114
Capitolo 4   |   Domini Inesplorati
non accettano quelle missioni che ritengono nocive all’impero nel 
suo complesso, quindi è raro che accettino l’incarico di uccidere un 
signore della guerra o un duur’kala.
A seguito di questa lunga tradizione di segretezza, perfino i 
signori della guerra dei Kech Dhakaan ignorano dove si trovino 
le cripte dei Khesh’dar, o quanti membri del Popolo Silenzioso 
ci siano là fuori. I goblin sono diffusi in tutto il Khorvaire e 
molte grandi città delle Cinque Nazioni ospitano una nutrita 
popolazione di goblin, cosa che offre ai Khesh’dar ampie 
opportunità per muoversi in tutto il mondo moderno senza 
attirare l’attenzione. I Khesh’dar si sono dati da fare nel corso 
dell’ultimo secolo, spiando i chaat’oor e accumulando risorse e 
rifugi sicuri in tutte le Cinque Nazioni. Hanno reclutato molti 
osservatori tra i goblin delle città moderne e quelli del Darguun, 
anche se questi contatti raramente capiscono con chi abbiano a 
che fare. Analogamente, i Khesh’dar dispongono di spie e agenti 
tra i golin’dar di ogni clan di Custodi. Tali spie si assicurano che 
ben pochi segreti rimangano nascosi al Popolo Silenzioso.
I Khesh’dar si dividono in due tradizioni principali. I 
Taarka’khesh (“Lupi Silenziosi”) sono rapidi esploratori, esperti 
nelle ricognizioni delle terre selvagge e negli assalti mirati. I 
Taarka’khesh solitamente fanno uso di worg come cavalcature; 
spesso sviluppano un insolito legame primordiale con i loro 
compagni worg e molti golin’dar arrivano a considerare i worg 
come compagni d’arme e non come bestie. Anche se i worg non 
hanno un legame innato con l’Uul Dhakaan, i ranger Signori delle 
Bestie dei Taarka’khesh possono evocare i loro compagni worg al 
loro fianco quando sognano.
La seconda tradizione Khesh’dar è quella dei Shaarat’khesh 
(“Lame Silenziose”), spie e assassini addestrati per agire 
all’interno delle città. Entrambi agiscono in genere sotto 
copertura, camuffati per mescolarsi alla popolazione goblin 
locale. Tuttavia, durante le interazioni formali i membri di ogni 
ordine portano una caratteristica mezza maschera che copre la 
parte inferiore del volto.
Spetta al DM decidere quanto sono diffusi i Khesh’dar. Forse 
possiedono una singola cripta sotterranea e soltanto poche 
centinaia di agenti, o forse sono il più grande clan Dhakaani, 
con avamposti nascosti in tutto il Khorvaire. Potrebbero 
avere costruito le loro reti per migliaia di anni, attendendo 
pazientemente che i Custodi riemergessero per mettere le 
proprie risorse al loro servizio. Ma saranno veramente disposti 
a servire qualsiasi imperatore? Oppure i Khesh’dar hanno un 
obiettivo personale che perseguono in segreto? Possibile che 
siano collegati ai Signori della Polvere... o addirittura ai draghi 
della Camera?
I Khesh’dar potrebbero fungere da patrono spionistico per 
un gruppo di avventurieri golin’dar. Oppure, più facilmente, un 
singolo personaggio potrebbe fungere da agente sotto copertura 
dei Khesh’dar, impegnato in una missione a lungo termine sotto 
mentite spoglie, o semplicemente impegnato a raccogliere 
informazioni in attesa di ordini più specifici. Non è raro che i 
Khesh’dar cerchino di compiacere alleati potenti presso i gath’dar. 
Sarebbe insolito che uno dei Khesh’dar spiegasse le sue tradizioni 
a uno straniero, ma non è impossibile che un Khesh’dar sviluppi un 
legame con un compagno gath’dar nel corso delle sue avventure.
PNG Dhakaani
I membri dei Kech Dhakaan vagano per tutto il mondo alla 
ricerca di informazioni e reliquie e per portare avanti gli 
obiettivi del loro popolo. Possono rivelarsi avversari micidiali 
o alleati inaspettati contro un nemico comune. Sebbene molti 
dei personaggi sulla tabella “PNG Dhakaani” non siano spie 
addestrate, non offrono volontariamente informazioni sul 
loro popolo o sul proprio background finché non sono certi di 
conoscere qualcuno e di potersi fidare di lui; in genere si limitano 
ad affermare di provenire da un clan Darguun poco noto.
PNG Dhakaani
d8 PNG
1
Khaar è un guul’dar barbaro che fa parte dei Kech Ghaalrac. 
Tiene d’occhio un culto del Drago Sotterraneo che serve Dyrrn 
il Corruttore con l’intenzione di ucciderne tutti i membri e 
reclamare per sé i loro simbionti. Potrebbe fungere da alleato 
per avventurieri già in lotta con il culto, oppure denunciare 
l’esistenza del culto se gli avventurieri la ignoravano.
2
Hezhaal è una ghaal’dar duur’kala dei Kech Nasaar. La giovane 
cantatrice funebre è un’alleata inaspettata per tutti gli avventurieri 
che lottano contro l’Artiglio di Smeraldo, ed è interessata a 
distruggere i loro non morti “mostruosi”. È un’abile necromante 
che ha studiato le tecniche dei gath’dar, ed è particolarmente 
interessata ai Riti di Odakyr per creare i non morti Karrnathi.
3
Jhoraash è un golin’dar artigliere. Sebbene sia stato esiliato dai 
Kech Hashraac per i suoi esperimenti sconsiderati, resta fedele al 
suo clan e ai Dhakaan. È determinato a creare un’arma talmente 
meravigliosa che gli Hashraac dovranno necessariamente 
riaccettarlo tra loro. Ha sempre qualche congegno pericoloso 
da collaudare e potrebbe rivelarsi una seria minaccia per gli 
avventurieri anche senza volerlo.
4
Haara è una guul’dar cacciatrice dei Kech Ruuska. Si aggira per 
le terre selvagge per mettere alla prova la validità dell’ultima 
generazione di bestie a crescita magica. Dà la caccia a una 
mostruosità che ha attaccato gli avventurieri, o sono proprio 
gli eroi a essere la sua preda? È possibile che Haara sia 
un licantropo, il frutto degli esperimenti dei Ruuska con la 
maledizione. È una figura energica ed entusiasta che mostra 
rispetto sia per i druidi che per i cacciatori più abili.
5
Ulaash è un maestro di spada ghaal’dar dei Kech Shaarat. Si è unito 
alla Gilda della Porta della Morte per mettere alla prova le abilità dei 
combattenti chaat’oor; potrebbe sfidare a duello un avventuriero 
marziale. Mostra rispetto per chi dimostra coraggio e abilità.
6
Doovol è una giovane golin’dar monaca dei Kech Uul che nasconde 
il suo volto dietro un velo. Compare in sogno a un avventuriero per 
offrirgli consigli e informazioni utili. Che legami ha con l’avventuriero? 
Crede di poterlo condurre nell’Uul Dhakaan? Oppure si tratta 
semplicemente dell’identità fittizia di un quori manipolatore?
7
Ketaal è un ghaal’dar daashor dei Kech Volaar che studia sia 
come mago che come artefice. Si è unito alla Fondazione degli 
Scopritori, cosa che gli ha fornito la possibilità di studiare sia la 
magia gath’dar che i segreti degli antichi giganti. È un brillante 
studioso e uno stimato membro della Fondazione, ma in segreto 
raccoglie informazioni per conto dei Kech Volaar.
8
Duum (“Tamburo”) è una vecchia golin’dar cantastorie, che deve il 
nome alla sua voce profonda e possente. Frequenta i goblin di una 
grande città, raccontando le storie dell’impero dei tempi antichi e 
raccogliendo notizie e dicerie. Sebbene non abbia nessuna intenzione 
di ricorrere alla violenza, è una letale assassina degli Shaarat’khesh.
L’Imperatore Che Verrà
Per i Kech Dhakaan che emergono dalle loro cripte, il mondo 
moderno è un incubo a occhi aperti. I goblinoidi moderni 
sono tristi parodie dei veri dar. I fetidi chaat’oor occupano le 
terre dell’impero e saccheggiano i tesori del Popolo. Ma i dar 
conservano ancora il loro sogno. Sanno come dovrebbe essere il 
mondo e sanno che insieme, in qualche modo, possono sfidare i 
chaat’oor e restaurare l’impero eterno. Tuttavia, c’è ancora molta 
strada da fare. I dar sono drammaticamente inferiori di numero 
e non possono sfidare tutte le Cinque Nazioni in campo aperto. 
Ancora non capiscono il nemico e non sanno di cosa è capace. 
Soprattutto i Kech Volaar si rendono conto del potere della magia 
di cui le Cinque Nazioni e i casati portatori del marchio fanno 
ampio uso, e ammettono che è necessario saperne di più. Si 
chiedono inoltre se ci sia o no qualche speranza per i goblinoidi 

--- PAGE 116 ---
115
Capitolo 4   |   Domini Inesplorati
moderni. Sarà possibile instillare in loro i valori Dhakaani? O 
vanno considerati alla stregua dei chaat’oor?
Solo un nuovo imperatore può prendere questa decisione. 
Ma l’ultimo imperatore cadde sotto l’influsso del Kapaa’vola 
prima che i Kech Dhakaan scendessero nel sottosuolo, e nessun 
singolo kech ha il potere di nominare un nuovo imperatore. I 
duur’kala parlano dell’Imperatore Che Verrà, convinti che quando 
tutti i Custodi emergeranno, un singolo imperatore otterrà in 
qualche modo l’acclamazione di tutti e unirà tutto il popolo 
contro i chaat’oor. Ma che si tratti di un lhesh, un duur’kala o 
un daashor, non è chiaro in che modo tutto questo si compirà. 
I Kech Uul credono che quando un singolo dar avrà il sostegno 
della maggioranza, l’Uul Dhakaan lo rivelerà: l’imperatore sarà 
proclamato e incoronato all’interno del sogno universale. Ma 
anche se fosse vero, cosa innescherà tutto questo?
I Kech Shaarat credono che sarà il potere a determinare 
l’imperatore. Hanno già assorbito i Kech Nozhii e fanno pressioni 
sui Kech Ruuska, usando una combinazione di forza e intimidazioni 
per convincere i clan più piccoli che per conseguire la vittoria sarà 
necessario unirsi tutti in un unico clan. I Kech Shaarat preferirebbero 
non uccidere gli altri dar, ma Ruus Dhakaan è disposto a dare 
dimostrazioni di forza per avallare il suo diritto a comandare, e gli 
agenti degli Shaarat e dei Volaar si sono già scontrati sul campo.
Tuura Dhakaan dei Kech Volaar segue un sentiero diverso per 
arrivare alla corona. Cerca di recuperare gli artefatti perduti, 
con l’intento di ricordare ai dar la loro gloria di un tempo e allo 
stesso tempo accumulare potenti strumenti. Ce ne sono alcuni su 
cui è impaziente di mettere le mani: Ur’taash, la Prima Corona, 
Guulen, la Verga dei Re e Ghaal’duur, il corno di Jhazaal Dhakaan. 
Ur’taash è attualmente in possesso del Khesh Ghaalrac, anche se 
la sua autenticità è dubbia. L’ubicazione di Guulen e Ghaal’duur 
resta un mistero. Al di là di questo, Tuura tiene d’occhio 
attentamente il mondo moderno, alla ricerca di altri alleati utili. E 
così, mentre i Kech Shaarat restano convinti che questo conflitto 
sia unicamente basato sul dominio interno dei dar, i Kech Volaar 
credono che nei tempi lunghi, per raggiungere il successo sia 
essenziale la conoscenza del mondo moderno.
Altri custodi potrebbero seguire strade diverse per assicurarsi 
a loro volta degli alleati o il trono, e forse esistono ancora 
alcuni clan di Custodi che devono essere rivelati. Per ora i 
Kech Dhakaan si concentrano sulla raccolta di informazioni 
e competono tra loro. Quando si uniranno sotto la guida di un 
singolo capo, dovranno decidere come affrontare i Darguul, i 
casati portatori del marchio e le Cinque Nazioni.
Interpretare Personaggi Dhakaani
Esistono alcuni fattori da prendere in considerazione quando si 
crea un personaggio dar. Questa sezione esamina alcune domande 
relative alla storia del personaggio: qual è il suo clan? Qual è il 
suo background? Inoltre, il capitolo 6 presenta tre nuove opzioni 
razziali per i personaggi giocanti Dhakaani, assieme a due nuovi 
archetipi di classe associati ai Dhakaani: l’artefice specialista noto 
come Adepto della Forgia e il Collegio bardico dei Cantori Funebri.
Partire al 1° Livello
I Dhakaani sono una delle forze più efficaci e preparate del Khorvaire. 
Vantano un addestramento e una tecnica eccellenti, una disciplina 
eccezionale e un equipaggiamento di ottima fattura. Se il personaggio 
partecipa a una campagna in cui si parte a un livello più alto, non c’è 
problema. Ma se i personaggi della campagna partono al livello 1? I 
guerrieri Dhakaani sono spesso Maestri di Battaglia o Samurai con 
armature in adamantio, ma il personaggio non acquisirà un archetipo 
prima di essere avanzato per alcuni livelli e avere partecipato a diverse 
avventure al di fuori del suo kech. Di seguito vengono proposte quattro 
idee per spiegare questa incongruenza:
Disorientamento. Il personaggio non è in possesso del suo 
equipaggiamento tradizionale e ha bisogno di un po’ di tempo 
per imparare a utilizzare questo equipaggiamento inferiore. 
Inoltre non è abituato a collaborare con i chaat’oor: non 
rispondono nemmeno alle sue indicazioni più evidenti e il loro 
comportamento lo confonde continuamente. Dopo avere passato 
buona parte della sua vita sottoterra, il cielo aperto sopra la sua 
testa è estremamente disorientante. E la cosa peggiore di tutte 
sono gli odori. Il personaggio ci metterà qualche avventura prima 
che le prestazioni del personaggio tornino a essere ottimali.
Ferimento. Il personaggio ha subito una seria ferita fisica o 
psicologica e ci metterà del tempo a riprendersi. In tutta 
onestà, dopo quello che ha passato, è già un miracolo che sia 
in grado di agire come fa ora. Si tratta di una ferita comune 
o di qualcosa di più insolito? Forse è stato posseduto da un 
quori per alcuni anni e deve ancora recuperare del tutto la sua 
identità. Oppure è stato colpito dalle schegge di un frammento 
del drago durante un’esplosione. Forse quando si sarà ripreso 
del tutto, quelle schegge potrebbero spiegare alcune delle sue 
capacità di classe più insolite?
Operazione Sotto Copertura. Molti clan non vogliono che il 
mondo scopra per intero la loro storia e le loro capacità. Il 
personaggio preferisce spacciarsi per un Darguul o un goblin di 
città e mantenere un basso profilo. Non indossa un’armatura in 
adamantio perché solleverebbe troppe domande, e tiene nascoste 
intenzionalmente le sue vere capacità finché non si fiderà dei suoi 
compagni avventurieri quanto basta per rivelare le sue vere doti.
Crescita Personale. Tutto l’addestramento a cui il personaggio 
si è sottoposto finora lo ha condotto su questo sentiero; le 
esperienze della sua vita passata lo hanno preparato alle 
nuove abilità che sviluppa oggi. Finché si trovava nel kech si è 
sottoposto a un addestramento interminabile, ma i pezzi si sono 
incastrati a dovere tra loro solo quando ha iniziato a combattere 
sul campo. Un mese di avventure non può sostituirsi a un 
decennio di intenso addestramento, ma è servito ad attivare tutti 
i suoi benefici.
In ultima analisi, si tratta solo di creare una storia che 
accompagni il personaggio nel corso delle sue prime avventure. 
Non è necessario che sia una spiegazione impeccabile. 
Basterà usare un po’ di immaginazione e continuare ad andare 
all’avventura, e presto il personaggio arriverà al livello 3!
Clan e Obiettivi
I dar si nascosero migliaia di anni fa per sfuggire al Kapaa’vola. 
Soltanto di recente sono riemersi dalle loro cripte sotterranee per 
rivendicare le fortezze di superficie. Il personaggio è sicuramente 
nato in una di queste cripte sotterranee e ha imparato le tradizioni 
del suo clan. Il giocatore può prendere in considerazione le 
domande seguenti riguardo alle origini del suo personaggio:
A quale clan è legato? Il personaggio fa parte dei Kech Volaar, 
oppure è un eremita dei Kech Uul? Il giocatore può consultare la 
lista dei clan della sezione precedente e scegliere quale funziona 
meglio per il genere di storia che desidera raccontare.
Qual era il suo ruolo all’interno del clan? I Dhakaani sono eserciti 
che lavorano con risorse limitate ma con grande concentrazione. 
Tutti hanno una funzione da svolgere, nel caso del personaggio 
probabilmente rappresentata dalla classe e dal background. Quale 
addestramento ha ricevuto e qual era lo scopo di quell’addestramento? 
Era un soldato? Veniva preparato per un corpo speciale dell’esercito 
(probabilmente rappresentato dall’archetipo scelto)? Se è un bardo, 
si è addestrato per ispirare le truppe sul campo di battaglia o è 
essenzialmente un emissario diplomatico? Non sarebbe mai stato 
assegnato a un ruolo se non avesse dimostrato di esservi portato... ma 
gli piace il ruolo che gli è stato assegnato o si tratta di un sentiero che 
è stato obbligato a intraprendere?
Perché ha lasciato il suo clan? Nonostante gli obblighi del 
muut e l’influenza plasmante dell’Uul Dhakaan, ogni dar è un 
individuo unico, spinto da passioni e motivazioni personali. 
In ultima analisi, cosa conta davvero per lui? Crede nel sogno 
dell’Impero Dhakaani? Vuole diventare il futuro imperatore o 

--- PAGE 117 ---
116
Capitolo 4   |   Domini Inesplorati
BRIAN HAGAN
vuole semplicemente aiutare il suo popolo a prosperare? Ha 
rifiutato il legame del muut e ha voltato le spalle all’impero? 
Oppure va in cerca di atcha e insegue un obiettivo personale, 
come una missione di vendetta contro i chaat’oor profanatori, 
o il compimento di un antico giuramento formulato da un suo 
antenato? La tabella “Congedi Dhakaani” suggerisce alcuni 
motivi che potrebbero spingere un dar a lasciare il suo clan.
Congedi Dhakaani
d8 Motivo della Partenza
1
Il personaggio è stato esiliato per avere tradito il suo clan. Si è 
trattato di un crimine passionale o di una decisione calcolata?
2
Il clan ha assegnato il personaggio a un ruolo particolare, ma 
lui voleva seguire un sentiero diverso. Di che sentiero si tratta? 
Il personaggio spera di fare ritorno al suo clan una volta che ha 
dimostrato di essere sul sentiero giusto?
3
Al personaggio è comparsa in sogno l’impresa rimasta incompiuta 
di un suo antenato e ha deciso di portarla a termine. Riguarda in 
qualche modo i daelkyr? Gli elfi Tairnadal? Un artefatto perduto?
4
Il personaggio è stato inviato nel mondo per raccogliere 
informazioni sui gath’dar. C’è una nazione o una regione 
particolare in cui ha il compito di informarsi?
5
Il personaggio ha il dovere di trovare un artefatto Dhakaani 
perduto e di riconsegnarlo al suo capoclan. Di quale artefatto si 
tratta? Il personaggio ha una pista da seguire?
6
Il personaggio è un emissario del suo capo. Ha il compito di 
stipulare un’alleanza in particolare? Forse con una nazione o un 
casato portatore del marchio? O cerca semplicemente alleati 
preziosi in generale?
7
Il personaggio deve consegnare un messaggio a un agente 
sotto copertura in una terra lontana. Poi riceverà da quell’agente 
ulteriori istruzioni.
8
Il personaggio mira a spodestare il suo capoclan. È spinto da un 
desiderio di vendetta personale? Oppure sente che il suo capo 
ha tradito il clan, o è stato sovvertito da una forza esterna? In 
ogni caso, dovrà trovare potenti alleati e affinare le sue abilità al 
massimo prima di tornare.
Background
Le motivazioni del personaggio e del clan spesso suggeriscono 
una scelta logica per il background. Tuttavia, i privilegi di certi 
background non hanno molto senso per un personaggio Dhakaani. 
Il Soldato è un background logico per un guerriero dar, ma il 
privilegio di Grado Militare non sarà riconosciuto al di fuori del 
suo clan. Analogamente, ha senso che un golin’dar del Kech Draal 
possieda le abilità di un artigiano di gilda, ma non che faccia parte 
di una qualsiasi gilda conosciuta delle Cinque Nazioni.
Il background del personaggio può essere usato per 
rappresentare la sua missione attuale anziché il suo 
addestramento base. Se agisce sotto copertura, può avere 
imparato le abilità di un ciarlatano e avere stabilito una 
solida Falsa Identità, anche se dentro di sé è un soldato che 
ama parlare chiaro. Nel caso di un monaco Shaarat’khesh, il 
background da monello può rappresentare il suo addestramento 
e la sua familiarità con le città, anche se in realtà non è mai 
stato un bambino abbandonato. Per un membro dei Kech 
Uul, il background da eremita può rappresentare il suo lungo 
isolamento nel sogno di Jhazaal e la sua Scoperta potrebbe 
rappresentare una rivelazione avuta in sogno, relativa al futuro 
dell’impero o a qualcosa di importanza perfino superiore.
Il capitolo 6 include due privilegi di background varianti da 
usare per i personaggi Dhakaani di qualsiasi background. Inoltre, 
la tabella sottostante “Oggetti Insoliti Dhakaani” suggerisce 
alcuni semplici oggetti che il personaggio potrebbe portare 
con sé, provenienti dal suo passato: il DM può permettere al 
giocatore di selezionare un oggetto insolito da assegnare al 
personaggio, o da sostituire a un altro piccolo oggetto del suo 
equipaggiamento di background. Qual è la storia dell’oggetto? 
Perché il personaggio lo porta con sé ancora oggi?

--- PAGE 118 ---
117
Capitolo 4   |   Domini Inesplorati
Oggetti Insoliti Dhakaani
d12 Oggetto
1
Una grossa moneta di rame usurata. Su un lato compare 
il profilo di un severo volto hobgoblin femminile, sull’altro 
compaiono sei corone intrecciate tra loro.
2
L’elsa di un antico pugnale. Sul pomolo sono incise la parola 
“chot” e l’immagine di un occhio.
3
Un collare di cuoio nero con spuntoni di adamantio, fatto su 
misura per il collo di una creatura grande.
4
Un set in miniatura di solidi strumenti da costruttore realizzati 
per essere usati da una creatura piccola. Gli strumenti sono in 
condizioni perfette: un incantamento li protegge dall’usura del 
tempo e dai danni minori.
5
Uno spillone di ottone per capelli, scolpito a forma di spada, 
intaccato e usurato dal tempo.
6
Una maschera di cuoio nero realizzata per coprire la parte 
inferiore del viso di un piccolo umanoide, forgiata a forma di 
fauci di un lupo ringhiante.
7
Un bracciale in mithral a forma di serpente; le piccole zanne del 
serpente penetrano la carne del portatore.
8
Un dado d’osso sulle cui otto facce sono incisi i numeri da 1 a 8 
in Goblin.
9
Una piccola fiasca di adamantio consumata. Se viene 
versato del latte o un liquido analogo al suo interno, evapora 
immediatamente.
10
Una moneta di ferro arrugginita. Su un lato porta incisa la 
parola muut e sull’altro la parola atcha.
11
Il dente di un worg placcato in bronzo.
12
Un paio di calzini pressoché indistruttibili, ingegnosamente 
realizzati con fili di adamantio intrecciati.
Classe
Alcune classi e archetipi sono comuni presso i dar Dhakaani, 
mentre altri sono più improbabili. Di seguito sono forniti alcuni 
suggerimenti per i personaggi più interessanti che è possibile 
interpretare per ogni classe.
Artefice. I Kech Dhakaan chiamano i loro artefici daashor. 
Le doti da artefice sono rare e molti dei più grandi segreti di 
quest’arte sono andati perduti a causa del Kapaa’vola. Gli artefici 
Dhakaani solitamente si concentrano sulla creazione di armi e 
armature con l’acquisizione dell’archetipo Adepto della Forgia, 
descritto nel capitolo 6, o dell’archetipo del Fabbro da Battaglia. 
Gli artefici Artiglieri solitamente fanno parte del Kech Hashraac. 
I Kech Volaar cercano attivamente di fare proprie le tradizioni 
arcane delle Cinque Nazioni e dei casati portatori del marchio. Un 
artefice Volaar potrebbe acquisire qualsiasi archetipo con l’intento 
di esplorare quel nuovo sentiero tramite il proprio operato. Anche 
se quasi tutti i daashor leggendari erano ghaal’dar maschi, non 
esistono restrizioni di sesso o razza per questo ruolo e a volte 
anche qualche golin’dar dimostra di avere talento per gli artifici.
Barbaro. È raro che i ghaal’dar seguano il cammino del 
barbaro e nel caso dei golin’dar è praticamente inaudito. 
Tuttavia, ai guul’dar (i bugbear) viene insegnato che la loro 
forza è la forza dell’impero e i combattenti guul’dar di solito 
fungono da terrificante avanguardia in un esercito Dhakaani. 
Questo cammino può essere rappresentato dal barbaro, ma 
con un’importante differenza narrativa: i barbari guul’dar non 
sono selvaggi e non cedono a una furia cieca. Al contrario, 
l’“ira” dei guul’dar è un impeto controllato di adrenalina e di 
lucida percezione in combattimento, non troppo diverso dallo 
Spirito Combattivo del guerriero Samurai. Il Cammino del 
Combattente Totemico è la scelta comune dei barbari guul’dar; 
la scelta del totem non rappresenta uno spirito primordiale, 
bensì un addestramento specializzato in combattimento. Se il 
DM approva questo concetto, il barbaro può anche sostituire 
il privilegio di 10° livello Viandante Spirituale con la Presenza 
Intimidatoria del barbaro Berserker, dato che sarebbe difficile 
conciliare comunione con la natura con l’addestramento militare 
del barbaro.
Bardo. I bardi svolgono un ruolo essenziale nella cultura 
Dhakaani, prestando servizio come guide spirituali e svolgendo 
il ruolo che in molte altre culture è appannaggio dei sacerdoti. 
Tuttavia, a differenza dei sacerdoti che cercano il favore delle 
forze divine, i bardi Dhakaani ispirano e guidano il popolo 
usando i racconti del passato e il sogno del futuro. I bardi 
fungono anche da diplomatici, capi civici e guaritori, e sono i 
principali incantatori della società Dhakaani. I bardi più comuni 
sono i duur’kala (cantori funebri); un personaggio duur’kala 
probabilmente aderirà al Collegio dei Cantori Funebri presentato 
nel capitolo 6, o forse al Collegio della Sapienza. I duur’kala 
dei Kech Nasaar potrebbero scegliere il Collegio dei Sussurri, 
mentre i cantori del sogno uul’kala potrebbero aderire al Collegio 
dell’Incanto. Molti clan rispettano una tradizione fortemente 
radicata secondo cui soltanto le ghaal’dar femmine possono 
servire come duur’kala. Tuttavia, i personaggi giocanti sono 
individui straordinari e possono sempre sfidare questa tradizione.
Chierico, Druido, Paladino. La mentalità generale dei dar è 
incompatibile con il concetto di fede, che si tratti di fede in una 
potenza superiore o nel mondo stesso. Essi credono nel passato. 
Credono nei loro capi. Ma non credono che esistano poteri 
cosmici o profezie che controllino il fato. È possibile interpretare 
un paladino Dhakaani che tragga il potere divino dalla sua 
devozione assoluta verso l’impero, o un chierico che incanali il 
potere dell’Uul Dhakaan, ma questa è sempre stata concepita 
come una carenza intenzionale nelle capacità dei Dhakaani: la 
loro perizia marziale è di gran lunga superiore a quella di molte 
culture del Khorvaire, ma non sono in grado di accedere alla 
magia divina.
Guerriero. I Dhakaani sono una cultura marziale: questa 
è la loro forza più grande. Le tecniche di combattimento 
Dhakaani sono state affinate nel corso di migliaia di anni e 
mescolate con gli istinti naturali e la disciplina straordinaria 
dei soldati Dhakaani. Sia l’archetipo del Campione che quello 
del Maestro di Battaglia sono appropriati per tutti i guerrieri 
Dhakaani. L’archetipo del Samurai è diffuso soprattutto presso 
i Kech Shaarat ed è una variante ghaal’dar della tecnica del 
barbaro guul’dar. I Cavalieri Erranti sono collegati alla cavalleria 
della tigre e sono diffusi soprattutto presso i Kech Ruuska. 
Nella maggior parte dei clan, l’addestramento da guerriero è 
riservato ai ghaal’dar maschi, ma i personaggi giocanti possono 
sicuramente sfidare questo stereotipo.
Ladro. Solitamente i Kech Dhakaan affrontano i loro avversari 
in campo aperto. Le arti del ladro appartengono ai goblin 
Khesh’dar, che agiscono tra le ombre dell’impero. Sebbene gli 
Shaarat’khesh siano noti soprattutto per i loro assassini, tra di 
loro è possibile trovare degli specialisti aderenti a quasi tutti 
gli archetipi. Il Popolo Silenzioso addestra e può inviare in 
missione dei Furfanti, se necessario. I Mistificatori Arcani hanno 
personalizzato una forma della magia dei duur’kala. E per chi usa 
la Guida Omnicomprensiva di Xanathar, i ladri Indagatori sono le 
spie per eccellenza dei Khesh’dar, mentre alcuni rari Pianificatori 
fungono da esperti strateghi. È perfettamente possibile condurre 
una campagna incentrata su una squadra di ladri Shaarat’khesh, 
specializzati in campi diversi, al servizio dei Khesh’dar come 
patrono spionistico. Al di fuori dei Khesh’dar, i Kech Nasaar sono 
l’unico clan che addestra normalmente spie e assassini ghaal’dar.

--- PAGE 119 ---
118
Capitolo 4   |   Domini Inesplorati
Mago, Stregone, Warlock. All’apice dell’Impero di Dhakaan, gli 
unici incantatori comuni erano gli artefici e i bardi. Concentrandosi 
sulle discipline marziali, i Dhakaani non scoprirono mai i segreti 
della magia accademica e non abbracciarono mai nessun 
patto occulto... ma oggi, i Kech Volaar cercano attivamente di 
colmare questo vuoto nel loro arsenale. Un personaggio che sia 
un mago Volaar può seguire qualsiasi sentiero; ciò che conta è 
che probabilmente funge da apripista, e che i suoi traguardi e 
le sue scoperte potrebbero risultare molto importanti per la sua 
gente. Non esiste una tradizione stregonesca prestabilita presso 
i Dhakaani, ma i Volaar sono comunque in cerca di qualsiasi dar 
che dia segno di racchiudere un potenziale stregonesco. Il clan 
ha condotto perfino alcuni esperimenti con i warlock, mettendosi 
attivamente in cerca di patroni arcani e conducendo uno studio 
controllato di questi incantatori. Un personaggio warlock Volaar 
potrebbe essere il primo dar a lavorare con uno specifico patrono, 
e i suoi superiori potrebbero essere impazienti di scoprire come 
vanno le cose.
Esistono alcune altre opzioni per gli incantatori arcani. In base 
al sentiero che il DM sceglierà per i Kech Hashraac, sarebbe 
possibile addestrare degli Invocatori; come nel caso dei maghi 
Volaar, si tratterebbe di ricerche all’avanguardia. I Kech Nasaar 
studiano la necromanzia da molto tempo e potrebbero avere 
addestrato alcuni maghi Necromanti. I Nasaar sono più che 
disposti a trattare con le potenze più sinistre ed è altrettanto 
possibile che abbiano sviluppato una tradizione di warlock.
Monaco. I monaci sono rari ma non ignoti presso i Kech 
Dhakaan. La tradizione monastica più diffusa è quella della 
tecnica shaarat’dor (letteralmente “Senza Spada”) dei Khesh’dar. 
I praticanti possono concentrarsi sull’arte fisica seguendo la Via 
della Mano Aperta o possono mescolarla all’arte Shaarat’khesh 
della furtività scegliendo la Via dell’Ombra. I Khesh’dar sono 
esclusivamente golin’dar, ma un personaggio straordinario di 
un’altra razza potrebbe essere accettato dal Popolo Silenzioso. 
L’altra tradizione monastica consolidata è quella dei chot’uul 
(Osservatori del Sogno). Molti chot’uul mescolano la disciplina 
mentale a quella marziale e solitamente seguono la via del Kensei 
(dalla Guida Omnicomprensiva di Xanathar). Altri imparano a 
manipolare la realtà allo stesso modo in cui modellano un sogno; 
questi chot’uul potrebbero seguire la Via dei Quattro Elementi. 
Molti chot’uul fanno parte dei misteriosi Kech Uul, ma quasi tutte 
le cripte dei kech dispongono di un piccolo e agguerrito gruppo di 
guardiani del sogno.
Ranger. I golin’dar dei Taarka’khesh sono leggendari come 
esploratori e schermagliatori, i ranger più diffusi presso i 
Dhakaani. Tuttavia, anche i guul’dar e ghaal’dar possono 
addestrarsi come schermagliatori. Solitamente le unità di 
cavalleria sono composte da ranger Signori delle Bestie 
che lavorano con worg o tigri. Gli schermagliatori sono 
spesso Cacciatori o Cacciatori delle Tenebre (dalla Guida 
Omnicomprensiva di Xanathar).
Razza
Il capitolo 6 presenta alcuni nuovi tratti razziali per i goblinoidi 
Dhakaani. I tratti razziali di un personaggio dar sono determinati 
dalla sua identità di golin’dar (goblin), ghaal’dar (hobgoblin) o 
guul’dar (bugbear). I termini goblin, hobgoblin e bugbear fanno 
parte della lingua Comune e sono stati introdotti dai coloni 
umani. Anche se molti goblinoidi moderni hanno adottato a loro 
volta questi termini, i dar continuano a seguire le antiche usanze.
Eberron: Rinascita Dopo l’Ultima Guerra contiene i tratti 
razziali relativi ai goblin, agli hobgoblin e ai bugbear, ma quei 
tratti rappresentano i goblinoidi moderni, gli abitanti del Darguun 
e del Droaam i cui antenati furono toccati dal Kapaa’vola di Dyrrn 
il Corruttore. Sebbene i goblinoidi dei Kech Dhakaan, i dar, 
siano fisicamente identici ai loro cugini moderni, esistono alcune 
differenze importanti. I dar sono legati dalla filosofia del muut 
e dell’atcha e dal legame spirituale dell’Uul Dhakaan. Le loro 
vite sono plasmate da un’implacabile cultura marziale e da un 
rigido sistema di caste. Un personaggio dar sa qual è il suo posto 
nella società e si è sottoposto a un intenso addestramento per 
affinare le sue doti innate. I tratti razziali presentati nel capitolo 
6 rappresentano quell’addestramento, ma se il personaggio è 
cresciuto al di fuori della società Dhakaani, dovrà invece usare i 
tratti dei goblinoidi standard.
Numeri
ur. “Primo”.
ga. “Uno”, primario.
ka. “Due”, una coppia.
kaga. “Tre”, due più uno.
aath. “Quattro”. Vedi anche aath in 
“Generale”.
kaas. “Cinque”. Vedi anche kaas in “Parti 
del Discorso” e “Generale”.
kron. “Sei”.
hirot. “Sette”.
kaath. “Otto”.
gath’mokaas. “Nove”.
mokaas. “Dieci”.
Parti del Discorso
te. “Egli/lui”, pronome maschile.
nu. “Ella/lei”, pronome femminile.
mu. “Essi/loro”, pronome neutro.
ya. “Io/me”, prima persona singolare.
kaas. “Noi”, prima persona plurale. Vedi 
anche kaas in “Numeri” e “Generale”.
ta. “Tu”, seconda persona singolare.
taan. “Voi”, seconda persona plurale.
mi. “Uno”, pronome impersonale, ‘tu’ 
generico.
gath-. “Non”, “senza”, prefisso negativo; per 
esempio, gath’kal: “senza fine”.
pa-. Prefisso che indica qualcosa di 
concesso.
-mo. Suffisso che indica intensità.
Comandi
aazat. “Mantenete la posizione!”
aisi itaa. “Prima fila, attaccare!”
irii. “Copritemi!”
iroo. “Arcieri, tirate!”
irzat. “Cessate il fuoco!”
itaa. “Attaccate!”
kaasi itaa. “Retrovie, avvicinatevi!”
romath. “In formazione!”
shaash. “Adunata!”
skiir. “Scappate!”
toh. “Attenti!”
Glossario Goblin
Questo glossario contiene le definizioni delle parole e delle frasi 
più comuni in Goblin usate nelle sezioni precedenti, nonché 
alcuni termini aggiuntivi che i giocatori e i DM possono usare per 
rendere più colorite le loro interpretazioni.

--- PAGE 120 ---
119
Capitolo 4   |   Domini Inesplorati
Frasi Comuni
atta so? “Cos’è stato?”
ban. “Come vuoi”, “peggio per te”, 
accettazione poco convinta.
chaat’oor. “Profanatore”, termine 
dispregiativo per le specie che non sono 
originarie del Khorvaire, specialmente 
gli umani. Vedi anche gath’dar.
cho. “Sì”, “va bene”, accettazione di 
un’affermazione, accordo implicito.
gath’dar. “Non dar”, un termine generale 
per qualsiasi umanoide che non sia un 
dar. Vedi anche chaat’oor.
khaavolaar! “Sangue della parola!” 
Un’imprecazione che esprime 
frustrazione o stupore.
maabet! Un’antica imprecazione il cui 
significato non è mai stato tradotto in 
Comune.
marhu orr! “Per le orecchie 
dell’imperatore!” Un’esclamazione di 
sorpresa.
mazo. “Assolutamente”, “sì”, assenso 
energico; usato quando si discute di un 
piano o si conferma l’esecuzione di un 
ordine.
saa. “Salve”, saluto informale.
saa’atcha. “È un onore incontrarti”, saluto 
formale.
ta muut. “Hai onore”, “hai fatto il tuo 
dovere”. La forma più comune di 
ringraziamento nella cultura Dhakaani, 
riconosce che un compito è stato 
eseguito correttamente, senza alcuna 
connotazione di debito da parte di chi 
la pronuncia. In contrapposizione a Ya 
panozhii kita atcha.
taat. Un termine dispregiativo, un insulto 
per qualcuno di rango inferiore rispetto a 
chi lo pronuncia.
ya panozhii kita atcha. “Sono in debito 
con il tuo onore”, un’espressione 
di profondo indebitamento; ha un 
significato profondo e non viene 
mai pronunciato alla leggera. In 
contrapposizione a ta muut.
Ranghi Militari
marhu. “Imperatore”, capo supremo; una 
posizione occupata per la prima volta 
dalla duur’kala Jhazaal Dhakaan.
lhesh. “Sommo signore della guerra”, 
generale. Nella cultura Dhakaani, un 
lhesh è qualcuno che ha il rango di 
generale, che detiene il comando di 
una parte significativa degli eserciti 
dell’impero per un certo periodo di 
tempo. Nell’epoca odierna, il Lhesh 
Haruuc Shaarat’kor ha adottato il 
termine come titolo del sovrano del 
Darguun.
lhevket. “Anziano signore della guerra”, 
colonnello.
lhevk’rhu. “Abile signore della guerra”, 
capitano.
lhevk. “Signore della guerra”, luogotenente.
lhurusk. “Capo della guerra”, sergente.
thradaask. “Truppa d’assalto”, soldato 
semplice; spesso un guul’dar.
olhirot. “Lanciere”, soldato semplice.
rhu. Prefisso o suffisso che indica 
una posizione di spicco, una grande 
esperienza o un prestigio superiore 
rispetto agli altri dello stesso rango.
Termini Generali
aath. “Angolo”, “muro”. Vedi anche aath in 
“Numeri”.
aram. “Ira”, “giusta collera”.
atcha. Il concetto Dhakaani di 
onore personale, che deve essere 
guadagnato e attentamente protetto. In 
contrapposizione a muut.
atchot. Guardare qualcuno negli occhi.
ban’na. “Non mi importa”, “non sono 
affari tuoi”. Una volta un esploratore 
Lhazaar chiese ai goblin del posto come 
si chiamava il loro frutto esotico giallo; 
a seguito di un malinteso, la parola 
“banana” entrò a far parte del Comune. 
Letteralmente “peggio per te non per 
me”.
batuuvk. “Mercato”.
calabas. “Canile”.
chib. “Capo”, “persona grossa”. Per i non 
dar, può riferirsi a qualsiasi umanoide 
più grande.
chit guulen pamuut ran. “Ci vuole forza 
per onorare un sacrificio”.
chot. “Occhio”.
chot’uul. “Osservatore del sogno”, un 
ordine monastico che sorveglia e 
protegge l’Uul Dhakaan, o un membro di 
quell’ordine.
daashor. Un artefice dar. Si credeva che 
le tecniche dei daashor fossero andate 
perdute con la caduta dell’Impero 
Dhakaani, ma sono state preservate 
presso i Kech Dhakaan.
daask. “Soldato”.
dar. “Popolo”, il termine collettivo per le 
razze hobgoblin, bugbear e goblin di 
Dhakaan.
dor. “Mai”, negazione assoluta. Segue il 
termine che vuole negare; “gan dor” 
significa “mai mangiare”.
doovol. “Verità”.
draal. “Città”.
draguus. “Drago”.
duum. Un grosso tamburo goblin dal 
suono profondo, solitamente suonato 
con corte bacchette d’ottone o di legno 
pesante.
duur. “Canto funebre”, “dolore”, può anche 
significare “canto del passato”.
duur’kala. “Cantore funebre”. I duur’kala 
preservano la storia e la conoscenza dei 
secoli passati e la loro musica è la forma 
più comune di magia presso i Dhakaani. 
Dato che la magia si manifesta 
soprattutto nelle femmine, le duur’kala 
vengono spesso chiamate gaanu duur, 
“figlie del canto funebre”, e alle anziane 
ci si rivolge in genere con l’appellativo di 
niianu duur, “madri del canto funebre”.
Duur’shaarat. “Lama dei Dolori”, il 
nome dar moderno delle rovine della 
metropoli hobgoblin che ora fungono 
da fondamenta di Sharn. Vedi anche 
Ja’shaarat.
gaa’ma. “Bambino di cera”, un termine 
dispregiativo per i cangianti.
gaanu. “Figlia”.
gaanu duur. “Figlia del Canto Funebre”, un 
titolo alternativo per le duur’kala.
gaa’taat. “Meno di un bambino”, un insulto.
gaate. “Figlio”.
gan. “Mangia”.
gantii. “Affamato”.
gath’atcha. “Senza onore”. Può essere 
detto per indicare contrizione, ma se 
riferito a qualcun altro è un serio insulto.
ghaal. “Possente”, riferito specificamente 
alla potenza in battaglia.
ghaal’dar. “Popolo possente”, l’antico nome 
delle specie hobgoblin; è anche il nome 
della confederazione di clan di goblin 
che dominano la nazione del Darguun.
Ghaal’duur. “Possente Canto Funebre”, 
un potente corno fabbricato da Jhazaal 
Dhakaan.
golin. “Rapido”, solitamente riferito 
alla velocità, ma può anche indicare 
prontezza di spirito.
golin’dar. “Popolo svelto”, l’antico nome 
della specie dei goblin.
guul. “Forte”.
guul’dar. “Popolo forte”, l’antico nome della 
specie dei bugbear.
guulen. “Forza”. Il nome di un artefatto 
leggendario noto anche come la Verga 
dei Re.
haakar. “Pantera”.
ja. “Lucente”.
Ja’shaarat. “Lama Lucente”, l’antico nome 
della metropoli hobgoblin lungo il Fiume 
Pugnale, successivamente usata come 
fondamenta della città di Sharn. Vedi 
anche Duur’shaarat.
Jhazaal Dhakaan. La più grande duur’kala 
della storia, unì i Sei Re per fondare 
l’impero di Dhakaan e diventare la prima 
marhu. Creò l’Uul Dhakaan e fabbricò 
Ghaal’duur e altri artefatti leggendari.
kaas. “Mano”. Vedi anche kaas in “Numeri” 
e “Parti del Discorso”.
kaan. “Elmo”, o più generalmente, 
qualsiasi copricapo.
kaana. Un’incitazione a fare presto, a volte 
enfatizzata tramite la ripetizione: kaana 
kaana.
kala. “Cantore”.
kapaa. “Tradimento”, “insidia”.
Kapaa’vola. “La Parola Insidiosa”. Questa 
devastante maledizione, scagliata dal 
daelkyr Dyrrn il Corruttore, separò i 
dar di superficie dall’Uul Dhakaan e li 
indusse a comportarsi irrazionalmente.

--- PAGE 121 ---
120
Capitolo 4   |   Domini Inesplorati
karda. “Trono”.
kech. “Portatore”, “clan”.
Kech Dhakaan. “Custodi di Dhakaan”, 
tradotto anche con “Eredi di Dhakaan”, 
il titolo collettivo dei clan dar che 
fuggirono dal Kapaa’vola e preservarono 
le tradizioni Dhakaani.
khaar. “Sangue”.
khaar draguus. “Sangue del drago”, un 
antico termine Dhakaani per le pozze di 
lava usate per forgiare armi e armature, 
ora situate nel sottosuolo della moderna 
città di Sharn.
khesh. “Silenzioso”.
Khesh’dar. “Il Popolo Silenzioso”, un 
clan di golin’dar esploratori e assassini. 
Un’antica tradizione vuole che i 
Khesh’dar vivano sempre separati dai 
dar dell’impero e non servano nessun 
singolo clan, per agire invece come 
mercenari imparziali.
kiirin. Un tradizionale strumento a corde 
Dhakaani.
kor. “Rosso sangue”, “scarlatto”.
korluat. Una bevanda fortemente alcolica; 
letteralmente, “sangue dell’eroe”.
kraat. “Fucina”, “forgia”.
kra’uul. “Forgiati dal sogno”, oggetti che 
accompagnano il portatore nell’Uul 
Dhakaan.
kron rhukaan. “Sei Re”, i sei signori 
della guerra ghaal’dar che si unirono a 
Jhazaal Dhakaan per fondare l’Impero di 
Dhakaan.
kron rhukaan’kor! “Sangue dei Sei 
Re!” Un giuramento di sincerità o 
un’imprecazione.
kur. “Chiave”.
kurar. “Morte”.
kuur. “Parlare”.
lhesh shaarat. “Lama del signore della 
guerra”, un’arma Dhakaani adatta solo ai 
più grandi guerrieri, di pregiata fattura 
e infusa di potenti incantamenti. Il 
semplice atto di sfoderare una lama del 
signore della guerra è considerato una 
rivendicazione di potere.
lheshat. Regno; letteralmente, “la portata 
del potere di un signore della guerra”.
marhuat. Un impero; letteralmente, “la 
portata del potere di un imperatore”.
mor. “Vita”.
morfaa. Morfici.
morguur. “Arco vitale”.
mur. “Corno”.
muut. Il concetto Dhakaani di dovere, 
un atto dovuto all’impero e ai propri 
compagni. Vedi anche atcha.
na. Qualcosa che appartiene a qualcun 
altro. Può essere applicato come suffisso 
per enfatizzare. Per esempio, kur’na 
significa “Non è la mia chiave”.
nasaar. “Notte”.
niianu. “Madre”, nunu è una forma 
diminutiva.
niianu duur. “Madre del Canto Funebre”, 
un titolo alternativo per una duur’kala di 
alto rango.
noon. Un grano amidaceo, spesso usato 
per farne delle polpette. Il noon era 
un caposaldo della dieta tradizionale 
Dhakaani, anche se tutti i clan passarono 
a dotarsi del suur durante il loro lungo 
isolamento.
nozhii. “Debito”.
orces. “Orco”.
paal. “Incantesimo”.
paaldaask. Un incantatore; letteralmente, 
“guerriero magico”.
paatcha! Letteralmente, “offrire onore”. 
Solitamente usato come complimento, 
oppure come imperativo rivolto alle 
truppe che devono affrontare un 
pericolo.
piir. Termine generico che indica il 
possesso.
piiroto. “Le mie cose”, le proprietà 
personali di un individuo.
poltaa. “Pensiero”.
raat. “Storia”.
raat shan gath’kal dor. “La storia può 
fermarsi, ma non finisce mai”, la 
tradizionale conclusione delle leggende 
Dhakaani.
raat shi anaa. “La storia continua”, il 
tradizionale inizio delle leggende 
Dhakaani.
ran. “Sacrificio”.
rhukaan. Corona; letteralmente, 
“copricapo prestigioso”.
roo. “Straniero amichevole”. Qualcuno 
di sconosciuto a chi parla, ma non un 
nemico dichiarato.
ruuska. “Tigre”. Spesso usata come 
cavalcatura da battaglia dalla cavalleria 
Dhakaani.
ruuska’te. “Uomo tigre”, un termine 
apprezzativo per un individuo fiero 
(al femminile: ruuska’nu). Vedi anche 
taarka’nu.
sar. “Piccolo”.
sehn. “Cavalieri”.
shaarat. “Lama”.
shaarat’dor. Uno stile di arti marziali 
praticato dai Khesh’dar; letteralmente, 
“senza armi”.
Shaarat’khesh. Un ordine interno dei 
Khesh’dar, golin’dar specializzati in 
missioni di spionaggio e assassinio; 
letteralmente, “Lame Silenziose”.
shaat’aar. Una piccola ciambella ripiena di 
crema al miele per cui i golin’dar vanno 
pazzi.
shava. “Fratello di spada”, un legame 
solenne tra i guerrieri dar. Accettare 
lo status di shava è un legame formale 
che implica responsabilità e aspettative 
significative, affidare la propria vita 
all’altro e promettere di chiudere le 
questioni in sospeso di un fratello 
caduto.
shi anaa. Continuare; letteralmente, 
“ricominciare”.
shii marhu polto huuntad ka ruuska 
atchot. “Anche un imperatore deve 
pensarci due volte prima di guardare 
una tigre negli occhi”, un proverbio 
Dhakaani.
skai. “Ottimo”.
skiir. “Fuggi”.
skuurz’taat. “Patetico ubriacone”.
sora. “Nonna”, un titolo di rispetto per 
un’anziana, anche se non imparentata 
con chi parla.
suur. Un fungo, un caposaldo della dieta 
Dhakaani quando i clan si nascondevano 
sottoterra, in genere usato per preparare 
polpette amidacee.
taarn. Elfi.
taarka. “Lupo”, può anche riferirsi ai 
mastini o ai worg.
Taarka’khesh. Un ordine interno dei 
Khesh’dar, golin’dar specializzati nelle 
ricognizioni nelle terre selvagge; 
letteralmente “Lupi Silenziosi”.
taarka’nu. “Donna lupo”, un termine di 
apprezzamento per una donna fiera 
(al maschile: taarka’te). Vedi anche 
ruuska’te.
taash. “Rasoio”.
tohiish. “Pericoloso”.
tuuv. “Comprare”, “possedere”.
uul. “Sogno”.
Uul Dhakaan. La terra dei sogni condivisa 
da tutti i dar.
uul’kala. “Cantore del sogno”, un cantore 
funebre specializzato nell’esplorazione 
dei sogni.
uul’kur. “Chiave dei sogni”, un amuleto 
che consente al portatore di ricordare i 
suoi sogni nell’Uul Dhakaan e perfino di 
condividerli con gli altri.
vanon. “Crepuscolo”.
volaar. “Parola”, più generalmente, 
sapienza o conoscenza fissata in forma 
scritta.
vus. “Fuoco”.
vusrii. “Bruciare”.

--- PAGE 122 ---
121
Capitolo 4   |   Domini Inesplorati
VINCENTIUS MATTHEW
Il Mare del Tuono: 
Il Mondo Sotto le Onde
I popoli delle Cinque Nazioni pensano al mondo solo come 
l’insieme dei luoghi che hanno visto, o delle regioni che possono 
visitare. Foreste e terre agricole, vallate e colline. Ma esiste anche 
un altro mondo, che nessun agricoltore del Breland potrebbe 
mai immaginare, una regione di meraviglie che inizia cinque 
chilometri sotto la superficie marina, illuminata da fuoco freddo e 
bioluminescenza. Non è affatto una regione vuota e primitiva. Vi 
sono civiltà negli oceani, culture ancora più antiche di quella dei 
giganti di Xen’drik.
Eberron possiede dieci mari, diversi tra loro quanto i continenti che 
emersero dalle loro acque. Ogni mare ospita potenti nazioni, creature 
letali e segreti ben nascosti. Questa sezione si occupa in dettaglio del 
Mare del Tuono, parte da un’analisi generale della regione dopodiché 
ne espone in dettaglio le principali culture presenti.
In generale non ci sono molti contatti tra i popoli della 
superficie e quelli che vivono nelle profondità oceaniche. Proprio 
come al normale agricoltore del Breland non interessa granché 
degli abitanti dell’oceano, il tipico marinide coltivatore di alghe 
non conosce il Breland e non nutre alcun interesse per gli abitanti 
di superficie. D’altra parte, chiunque veleggi sul Mare del Tuono 
deve sapere cosa (e chi) c’è sotto la sua chiglia. Le nazioni delle 
profondità difendono i propri confini come fanno tutte le nazioni 
del mondo, e chi sconfina nei territori del Dominio Eterno 
senza autorizzazione, deve affrontare l’ira dei sahuagin. Molte 
delle principali città portuali, tra cui Sharn e Capo Tempesta, 
ospitano rappresentanti delle nazioni acquatiche confinanti e 
funzionari portuali che forniscono informazioni e autorizzazioni 
per viaggiare attraverso i territori della propria nazione. Di 
conseguenza, molti marinai hanno imparato qualche elemento 
delle culture acquatiche presso cui si trovano a viaggiare, e in 
tutti gli equipaggi Lyrandar è presente un “interprete marino”, in 
grado di parlare il Sahuagin e l’Aquan.
Mare Aperto
Il Mare del Tuono bagna Khorvaire, Xen’drik e Aerenal. Prende 
il suo nome dalle tempeste innaturali che imperversano in 
alcune aree: temporali infiniti, alimentati dal potere elementale 
di Lamannia. Nonostante l’estrema pericolosità di queste acque, 
la zona rappresenta un crocevia commerciale fondamentale, e le 
città di Sharn, Capo tempesta e Pylas Taern sono collegate da un 
flusso costante di imbarcazioni. È in questa zona che apparvero i 
primi sahuagin, l’origine della loro più grande nazione.
All’alba dei tempi, il Mare del Tuono era il dominio di Colui 
che Trama nell’Ombra. Questo signore supremo incarna la 
paura dell’ignoto, del male in agguato appena fuori dal nostro 
sguardo, e il timore che i propri amici stiano tramando contro 
di noi. Colui che Trama ha creato gli aboleth, che conquistarono 
e governarono le creature delle profondità: giganti, draghi e 
sahuagin. La guerra contro i signori supremi ebbe luogo sia sopra 
che sotto il mare. Draghi combatterono contro i kraken, giganti si 
contrapposero agli aboleth mentre i sahuagin divoravano i caduti 
di entrambi gli schieramenti. L’ira di Colui che Trama spaccò il 
fondale oceanico. I draghi morivano impalati da pinnacoli di vetro 
demoniaco. Ma fu proprio allora che i signori supremi vennero 
imprigionati, e gli aboleth si ritirarono negli abissi più profondi.
Oggi i sahuagin del Dominio Eterno sono diffusi su tutti i 
fondali del Mare del Tuono. Le loro città più imponenti sono 
costruite intorno (e dentro) colossali creature dormienti 
chiamate kar’lassa: “grandi sognatori”. I marinidi vivono più in 
alto dei sahuagin, in acque più superficiali. I loro insediamenti 
permanenti sono collegati a zone di manifestazione, ed essi 
compiono rituali per contenere le minacce provenienti da tali 
zone. L’altra potenza presente nel Mare del Tuono è il Protettorato 
di Valraean, territorio degli elfi marini. Questi elfi rivendicarono 
le acque intorno ad Aerenal, attaccarono i sahuagin e le altre 
specie residenti, e le assoggettarono. I sahuagin del Dominio 
disprezzano gli elfi Valraean, ma finora il potere della Corte 
Imperitura ha respinto ogni loro assalto.

--- PAGE 123 ---
122
Capitolo 4   |   Domini Inesplorati
Cosa può attirare gli avventurieri nel Mare del Tuono? Si 
immergeranno nelle profondità per esplorare i resti di edifici 
costruiti da giganti ormai scomparsi? Fungeranno da diplomatici, 
negoziando con i sahuagin per scongiurare un conflitto tra terra 
e mare? O lotteranno per la vita, trascinati nelle profondità 
dagli aboleth e dalle antiche entità malvagie che si annidano 
nell’impenetrabile oscurità?
Porti e Viaggi
Il Mare del Tuono costituisce una via commerciale fondamentale. 
Tutto il traffico di merci con Xen’drik passa per il Mare del Tuono. 
Oltre alle navi del Casato Lyrandar (sia galeoni elementali 
capitanati da portatori del marchio del drago, che navi normali 
autorizzate dal casato), il Mare del Tuono è attraversato dai 
vascelli di Aerenal, Zilargo, Breland e Riedra. I porti maggiori 
includono Capo Tempesta (Xen’drik), Porto Trolan (Zilargo), Pylas 
Maradal (Valenar), Pylas Talaear (Aerenal), Sharn (Breland), 
Teschioviverna (Darguun) e Zarash’ak (Marche dell’Ombra).
Per questi importanti crocevia passano traffici commerciali, 
diplomatici e militari. I mercanti Aereni trasportano legname 
esotico, i vascelli Riedran sono carichi di cristacciaio e frammenti 
del drago, le navi Lyrandar movimentano ogni tipo di merce, e i 
contrabbandieri nascondono barili di kuryeva e sangue di tilxin 
in scomparti segreti. La mappa standard del Khorvaire evidenzia 
questi porti maggiori, ma lungo le coste sono sparsi moltissimi 
porti più piccoli e villaggi di pescatori.
I padroni del Mare del Tuono, i sahuagin, non vogliono che 
i pelleasciutta se ne vadano in giro per il loro territorio. La 
navigazione costiera è relativamente sicura, e i piccoli pescatori 
non hanno necessità di chiedere il permesso ai sahuagin ogni 
volta che spiegano le vele: i sahuagin non accampano diritti sulle 
Oceani Fantastici
Avventurarsi sott’acqua può costituire una grande sfida per i 
personaggi. Avranno bisogno di aiuto anche solo per respirare. 
Il capitolo 5 della Dungeon Master’s Guide presenta regole 
aggiuntive per le avventure sott’acqua; nuotare è estremamente 
faticoso, sott’acqua la visibilità è ridotta e la maggior parte degli 
attacchi subisce svantaggio. D’altra parte si potrebbe affermare 
che certi aspetti non siano stati regolamentati a sufficienza. Non 
dovrebbe accadere qualcosa di strano quando vengono generati 
fulmini sott’acqua? Gli incantesimi che infliggono danni da 
freddo non dovrebbero congelare l’acqua? Inoltre, anche potendo 
respirare sott’acqua, la pressione non dovrebbe stritolare chi 
scende nei territori dei sahuagin, molto al di sotto dei mille metri 
di profondità?
Creare regole aggiuntive sui vari aspetti fisici è certamente 
possibile, ma in fin dei conti l’obiettivo è vivere una fantastica 
avventura pulp, non elaborare la perfetta simulazione di 
un’immersione subacquea. Quindi, attenersi alle regole della 
Dungeon Master’s senza preoccuparsi troppo della plausibilità 
scientifica va benissimo (forse la magia che permette di respirare 
sott’acqua protegge anche dall’aumento della pressione).
Anche in Ghost of Saltmarsh sono proposte opzioni aggiuntive 
per le avventure ambientate nell’oceano; molte di esse possono 
offrire ispirazione per creare un proprio mondo sottomarino. A 
prescindere da quali e quante regole decide di utilizzare, il DM 
tenga sempre presente che il Mare del Tuono non si trova sulla 
Terra. Oltre agli effetti delle zone di manifestazione, l’ambiente 
risente ancora delle conseguenze del conflitto che coinvolse 
giganti, draghi e arci-immondi. Flora e fauna sono diverse da 
quelle terrestri, e agiscono sull’ambiente modificandolo in 
modi diversi. La priorità è creare un ambiente emozionante 
da esplorare, anche se non possiede le caratteristiche di un 
ambiente marino realistico.
acque fino a 9 chilometri dalle coste del Khorvaire, e concedono 
l’attività di pesca per ulteriori 30 chilometri. Attraversare il Mare 
del Tuono, invece, è una cosa completamente diversa. Anche 
volendo ignorare le pretese territoriali dei sahuagin, il mare è 
pieno di insidie mortali: tempeste interminabili, guglie di vetro 
demoniaco e voraci mostruosità.
Il Dominio Eterno ha indicato alcune rotte ben precise cui i 
capitani devono attenersi. Sono rotte scevre da minacce esterne 
e sorvegliate dal Dominio. I capitani che desiderino percorrere 
tali rotte, devono farsi rilasciare un faro di transito, un oggetto 
magico comune che avvisa i sahuagin che il suo proprietario 
è autorizzato al transito per un periodo prefissato. Anche se si 
dispone del faro, ci sono luoghi come i Denti di Shargon, dove un 
capitano saggio si reca solo con una guida sahuagin o marinide, 
assunta appositamente.
Alcuni coraggiosi (o sciocchi) deviano da queste rotte 
approvate, per abbreviare il viaggio, o per non pagare le tariffe 
doganali o il faro. Il Mare del Tuono è ampio quasi quanto l’intero 
Khorvaire, e i sahuagin non sono ovunque; d’altra parte, in genere 
è buona norma stare alla larga dalle regioni evitate da sahuagin e 
marinidi, e i contrabbandieri possono trovarsi a dovere affrontare 
condizioni atmosferiche proibitive o creature feroci.
Il Potere di Lamannia
Le tempeste del Mare del Tuono sono leggendarie. Oltre a vento 
e pioggia, le storie raccontano di gorghi capaci di ingoiare anche i 
vascelli più imponenti, e di masse di vegetazione che emergono dai 
flutti per avvilupparsi alle navi. Si tratta di minacce molto concrete, 
rese ancora più insidiose dal fatto che non obbediscono alle normali 
leggi che regolano i venti e le correnti. Il Mare del Tuono ospita molte 
zone di manifestazione, ma le più numerose e potenti sono quelle 
collegate a Lamannia. La furia infinita della Tempesta Originaria 
sferza gli scafi con fulmini e venti turbinanti, e i giganteschi gorghi 
possono attirare una nave dentro l’Oceano Infinito.
Le grandi masse vegetali sono collegate alla Foresta 
Crepuscolare, che ne alimenta l’enorme crescita e che permette 
loro di avviluppare intere navi e intrappolarle tra i sargassi. 
Anche se l’influenza di Lamannia è preponderante, qui è 
anche possibile imbattersi inaspettatamente in una distesa 
di iceberg che circonda una zona di manifestazione di Risia, 
acque ribollenti presso una zona di manifestazione di Fernia o 
un’area collegata a Mabar, dove le ombre dei marinai annegati si 
avventano sui viventi.
Come i navigatori oceanici esperti sanno bene, le zone di 
manifestazione sono aree stabili e definite. Anche se gli effetti di 
una zona di manifestazione si estendono oltre il suo punto focale, 
le peggiori tempeste del Mare del Tuono avvengono in aree ben 
precise. D’altra parte, quando un piano è adiacente, l’influsso delle 
sue zone di manifestazione aumenta notevolmente, in questi casi 
le tempeste diventano molto più estese e violente del solito. Per 
questi motivi, la conoscenza del mare è di vitale importanza per i 
marinai; chi si avventura fuori dalle rotte commerciali autorizzate 
deve essere in grado di tracciare una rotta che eviti le tempeste.
Spesso dalle zone di manifestazione di Lamannia giungono a 
Eberron degli elementali. Una tempesta interminabile potrebbe 
contenere degli elementali dell’aria, mentre gli elementali 
dell’acqua potrebbero trovarsi nell’area circostante un gorgo. 
Questi elementali non sono creature crudeli, esprimono 
semplicemente il loro elemento, aspetto che spesso li rende 
pericolosi per le navi, che loro percepiscono come invasori alieni. 
Le zone di manifestazione possono anche produrre bestie feroci: 
piovre, squali e altre creature di grandi dimensioni.
I marinidi del Mare del Tuono (trattati in maggior dettaglio più 
avanti in questa sezione) fungono da pastori planari, sorvegliano 
le zone di manifestazione e contribuiscono a contenerne e 
mitigarne gli effetti. Non è un intervento risolutivo: i marinidi 
non possono annullare il potere della Tempesta Originaria, o 
bloccare la crescita della Foresta Crepuscolare. Quello che fanno 

--- PAGE 124 ---
123
Capitolo 4   |   Domini Inesplorati
è dirigere tali forze, liberandole quando il pericolo di danneggiare 
persone innocenti è minimo. Anche quando la regione è colpita 
da una tempesta resa particolarmente violenta da una zona di 
manifestazione, tale tempesta sarebbe stata di gran lunga più 
violenta se i marinidi non avessero celebrato i loro rituali, o se 
fossero stati allontanati dall’area.
I Denti
In tutto il mare, da certi punti del fondale si innalzano enormi 
guglie di pietra e corallo, che in alcuni casi raggiungono altezze di 
quasi due chilometri. Le punte di alcune emergono in superficie, 
mentre altre creano ammassi che rimangono un centinaio di 
metri al di sotto di essa. Benché si tratti di formazioni naturali, 
esse sono spesso ricoperte di una sostanza più pericolosa 
e innaturale. Il vetro demoniaco è simile all’ossidiana, ma è 
praticamente indistruttibile. Queste guglie di vetro demoniaco, 
comunemente chiamate “denti-ago”, possono perforare lo scafo 
di una nave che si muove velocemente, pur avendo uno spessore 
non superiore ai dieci centimetri. Le guglie di questa regione 
sono state create da Colui che Trama nell’Ombra nel corso della 
Prima Guerra (ma esso non ha niente a che vedere con il vetro 
demoniaco presente in altri luoghi di Eberron, come Ashtakala 
nelle Distese Demoniache).
La regione nota come i Denti di Shargon (un adattamento 
in Comune del nome Sahuagin del Divoratore), si estende 
precisamente sulla linea tra Sharn e Capo Tempesta, e costituisce 
la distesa più famigerata e pericolosa di questi denti-ago. Guglie 
di pietra e di vetro demoniaco di ogni dimensione sono sparse 
ovunque nell’arcipelago. Solo i navigatori più esperti sono in grado 
di veleggiare tra i Denti senza l’aiuto di una guida sahuagin; di 
conseguenza, le isole sono da sempre un rifugio per contrabbandieri 
e pirati, che depredano le navi affondate dalle guglie.
In tutto il Mare del Tuono, i denti-ago minacciano chi lascia le 
rotte commerciali stabilite, ma costituiscono anche un’occasione 
per interagire con le creature del mare. Lungo le guglie, le zone 
più prossime alla superficie possono ospitare mostruosità di ogni 
genere. Anche i sahuagin spesso colonizzano i denti più grandi, 
scavando tunnel nei loro fianchi. I denti più alti fungono anche da 
avamposti nelle acque superiori, ancora illuminate, e permettono 
ai viaggiatori di visitare un avamposto sahuagin senza doversi 
avventurare negli abissi più profondi.
Kar’lassa: I Grandi Sognatori
Le meraviglie più notevoli del Mare del Tuono si trovano a grandi 
profondità, pressoché sconosciute ai popoli del Khorvaire. I 
kar’lassa sono bestie enormi (lunghe alcuni chilometri) che 
dormono semi sepolte sul fondale del Mare del Tuono. Nemmeno 
i draghi dell’Argonnessen conoscono le origini dei kar’lassa. 
Secondo la storia documentata, essi hanno sempre dormito, e 
sono impermeabili a qualunque magia di divinazione. Potrebbero 
essere creazioni di Khyber, intrappolate prima di riuscire a 
raggiungere la superficie, oppure potrebbero essere stati foggiati 
da Eberron, per sventare una qualche minaccia futura. Forse 
sono dei giovani Progenitori, e quando alla fine si sveglieranno, 
creeranno nuovi mondi.
Di certo c’è che i kar’lassa sono mostruosità immortali di 
enormi dimensioni… e che ognuno di essi è collegato a uno 
dei piani. Ognuno dei kar’lassa irradia effetti equivalenti a una 
potente zona di manifestazione in un’area di 20 chilometri. 
L’aspetto di ogni kar’lassa rispecchia il piano a cui è collegato: 
il kar’lassa di Shavarath è una gigantesca bestia draconica 
ricoperta di scaglie d’acciaio, mentre il kar’lassa di Fernia è 
un serpente di brace ardente, perennemente circondato da 
acqua in ebollizione. L’aspetto più strano dei kar’lassa, però, è 
costituito dai loro sogni. Come descritto nel capitolo 5, quando 
i mortali sognano, i loro spiriti in genere vengono trasportati 
a Dal Quor. I kar’lassa invece non sognano a Dal Quor. Ogni 
kar’lassa sogna nel piano a cui è collegato e, aspetto ancora più 
stupefacente, ogni grande sognatore attira nel sogno gli spiriti 
dei sognatori mortali. Qualunque creatura si trovi a sognare 
entro 20 chilometri da un kar’lassa (inclusi navigatori ignari, 
ammesso ce ne siano abbastanza coraggiosi da abbandonare le 
rotte ufficiali), invece di viaggiare verso Dal Quor viene trascinata 
nel sogno di uno di questi behemoth. Quindi, per esempio, i 
sogni di chi sogna ad Hal’iri, una città del Dominio, si svolgono a 
Irian. Durante tali sogni, le creature si recano sui piani in forma 
di spiriti, e sono pertanto immuni a tutte le minacce ambientali 
che caratterizzano il piano stesso; quindi i sognatori mortali non 
vengono danneggiati dal calore estremo di Fernia o dal gelo di 
Risia. Anche se per una qualunque ragione la creatura all’interno 
del sogno muore, questo la fa semplicemente svegliare. Si 
tratta comunque di un sogno; a meno che non sia capace di fare 
sogni lucidi, il sognatore non ha praticamente alcun controllo 
sulle proprie azioni, e ricorderà solo qualche frammento 
dell’esperienza. D’altra parte, se il sognatore è addestrato o 
dispone di strumenti che gli permettono di fare sogni lucidi (come 
l’uul’kur nel capitolo 7), tali esperienze possono costituire un 
interessante metodo per esplorare i piani.
Sono stati scoperti dodici kar’lassa, uno per ognuno dei piani, 
con l’eccezione di Dal Quor. I sahuagin del Dominio Eterno hanno 
edificato le loro città più importanti nei pressi di otto di questi 
grandi sognatori, evitando quelli associati a Mabar, Xoriat, Thelanis 
e Risia. Dai kar’lassa i sahuagin raccolgono anche biomateria, che 
costituisce il carburante principale della loro industria.
I kar’lassa sono una continua fonte di meraviglie, non dei 
mostri da sconfiggere. Tutte le analisi li qualificano come 
immortali, e rigenerano velocemente i danni subiti. Incantesimi 
come carne in pietra e disintegrazione colpiscono una minuscola 
frazione del kar’lassa, e anche la parte colpita viene velocemente 
ripristinata. Se una di queste mostruosità dormienti dovesse 
risvegliarsi, costituirebbe una forza distruttiva pressoché 
inarrestabile, e le città del Dominio sarebbero polverizzate 
all’istante. Se una di queste immense creature risalisse fino 
Kar’lassa, Dar, Kalashtar ed Elfi
Quando sognano, i dar vengono trasportati a Uul Dhakaan, il 
sogno comune dell’impero… ma chiunque sogni in un’area di 
20 chilometri da un kar’lassa, viene trasportato nel suo sogno. 
Quindi, cosa succede quando un golin’dar sogna nei pressi di 
un kar’lassa? Queste antiche potenze primordiali sono superiori 
all’operato di Jhazaal Dhakaan, quindi il dar viene trascinato nel 
sogno del kar’lassa invece che a Dal Quor. D’altra parte, tutti 
gli strumenti onirici creati dai Kech Dhakaan, come il kra’uul e 
l’uul’kur, funzionano perfettamente anche nei sogni dei kar’lassa.
E i Kalashtar? La loro connessione a Dal Quor è stata recisa, 
ma essi sognano; quando dorme, un kalashtar crea i sogni 
all’interno della propria mente, utilizzando i propri ricordi e il suo 
spirito quori. Quando invece si trovano nell’area di influenza di 
un kar’lassa, i kalashtar vengono attirati nel suo sogno, proprio 
come i dar.
Gli elfi marini del Protettorato di Valraean sanno che i kar’lassa 
influenzano i sogni delle “razze inferiori”. Anche se non ha 
ancora conquistato nessuna città del Dominio, il Protettorato 
afferma con orgoglio che non dormendo, gli elfi sono immuni 
dall’influenza dei kar’lassa, ma in realtà tale convinzione è 
falsa! È vero che anziché dormire gli elfi entrano in trance, uno 
stato di meditazione profonda molto simile a un sogno lucido, 
autoprodotto e libero dall’influsso di Dal Quor o dello spirito 
quori di un kalashtar. D’altra parte, a livello fisiologico tale 
processo è simile al sonno che genera sogni negli altri umanoidi, 
pertanto può essere influenzato dai kar’lassa allo stesso modo: 
un’esperienza potenzialmente sconvolgente per una creatura che 
non ha mai sognato in vita sua!

--- PAGE 125 ---
124
Capitolo 4   |   Domini Inesplorati
DEAN SPENCER
I Kraken
Il Mare del Tuono ospita l’antica malvagità degli aboleth, che 
ambiscono a dominare le menti di tutte le creature. Sui suoi 
fondali dormono i kar’lassa, che potrebbero distruggere città e 
perfino intere nazioni se si risvegliassero. Come si inseriscono i 
kraken in tale gerarchia?
I kraken sono figli di Khyber, nati nell’Era dei Demoni. A 
differenza degli aboleth, i kraken non sono stati creati da un 
signore supremo immondo, e non servono alcun signore 
supremo; ogni kraken si considera un potere autonomo. Queste 
creature amano esercitare il proprio potere ed essere adorate 
dalle creature inferiori, e nel caos dell’Era dei Demoni, ogni 
kraken si creò un proprio dominio. L’imprigionamento dei signori 
supremi non ha danneggiato i kraken; d’altra parte molti kraken, 
temendo che l’alleanza formatasi per sconfiggere quegli immondi 
avrebbe potuto proseguire la propria opera attaccando anche 
loro, decisero di nascondersi ed entrare in letargo, attendendo 
la morte dei campioni dell’Era dei Demoni e la liberazione 
dell’oceano.
I kraken sono diffusi in tutti gli oceani del Khorvaire. In 
generale conducono esistenze solitarie, anche per non attirare 
l’attenzione dell’Argonnessen. Un kraken che controlli un’isola 
abitata da umanoidi non attira l’attenzione dei draghi; un’alleanza 
di kraken è tutta un’altra cosa. D’altra parte, è capitato che diversi 
kraken unissero le loro forze. Decine di migliaia di anni fa, cinque 
kraken devastarono la precedente civiltà sahuagin del Mare del 
Tuono. Nonostante la loro potenza, alla fine vennero sconfitti; le 
loro spoglie sono ancora conservate nella città di Hal’shavar.
I kraken sono abbastanza presenti nel Mare del Tuono, ma 
si tengono alla larga dal Dominio Eterno, rimanendo ai suoi 
margini o in zone pericolose, non frequentate dai sahuagin. Il 
kraken Bastyreth ha stabilito un rifugio sotto il kar’lassa collegato 
a Mabar; sta creando una legione di servi non morti e si sta 
preparando a vendicare i suoi simili uccisi dal Dominio.
alla superficie, probabilmente raderebbe al suolo intere città 
semplicemente muovendosi, senza nemmeno accorgersene.
Titaniche mostruosità in grado di radere al suolo intere città? 
Ricordano un po’ il tarrasque. E in effetti, un modo semplice per 
introdurre il tarrasque a Eberron è presentarlo come un kar’lassa 
che si è risvegliato e minaccia Sharn o Capo Tempesta; basta 
solo aggiungere gli effetti di una zona di manifestazione nella 
regione in cui si muove la creatura. Per la scala dei kar’lassa il 
tarrasque non è molto grande; i kar’lassa sono lunghi chilometri, 
così grandi che i sahuagin hanno edificato le loro città sopra e 
intorno a queste creature. D’altra parte, è possibile che il primo 
a risvegliarsi sia un piccolo kar’lassa. Riusciranno gli eroi che 
lo affrontano a trovare il modo per rimetterlo a dormire prima 
che si risveglino anche gli altri? I DM che decidano di esplorare 
questa linea narrativa dovranno determinare qual è la vera 
origine dei kar’lassa. Se si tratta di figli di Eberron, potrebbero 
non volere la distruzione di creature innocenti e potrebbero 
avere un importante compito da portare a termine. Se invece 
sono strumenti dei signori supremi o del Divoratore, allora il loro 
risveglio prelude al disastro.
Le Rovine Infestate e l’Oscurità Più Profonda
Il Mare del Tuono è vasto e antico. I sahuagin chiamano la 
loro civiltà Dominio Eterno, ma in realtà essa è sorta e caduta 
innumerevoli volte. Anche Colui che Trama è quasi giunto al 
trionfo molte volte, e gli aboleth hanno messo i diavoli marini 
l’uno contro l’altro inducendoli a scatenare feroci guerre civili. 
Le profondità ospitano anche alcuni giganti delle tempeste, ma 
la loro nazione, qualunque fossero le sue caratteristiche, è stata 
distrutta molto tempo fa. I resti di questi conflitti sono presenti in 
tutto il Mare del Tuono. Gli esploratori potrebbero imbattersi in 
un antico tempio infestato dai fantasmi dei giganti della tempesta 
che lo costruirono, una gigantesca fortezza eretta dai sahuagin in 
un’epoca precedente del Dominio, o la tomba di un drago sigillata 
decine di migliaia di anni fa.
Gli abissi profondi costituiscono gli ambienti più pericolosi, 
rifugi dei servitori superstiti di Colui che Trama nell’Ombra. Queste 
spaccature nel fondale oceanico potrebbero celare artefatti di 
enorme potere, risalenti all’Era dei Demoni, ma ospitano anche 
aboleth, immondi e creature ancora più spaventose.
Cosa Percorre il Mare?
Quando si ha a che fare con il Mare del Tuono, occorre tenere 
sempre a mente che esso è abitato in modo analogo alle Cinque 
Nazioni. Possiede regioni selvagge percorse da bestie allo stato 
brado, in cui i personaggi potrebbero incontrare un plesiosauro 
selvaggio, un’infida megera marina, o uno scrag infuriato. Nelle 
aree al di sopra e intorno alle città stato sahuagin, invece, tali 
creature sono state addomesticate o distrutte. Tutte le culture del 
Mare del Tuono allevano i pesci esattamente come fanno i popoli 
della superficie con ovini e bovini; un branco di balene potrebbe 
venire gestito e accudito con attenzione, e i loro allevatori si 
irriteranno non poco con i pelleasciutta che cacciano di frodo 
i loro allevamenti ittici. Nelle acque selvagge ci sono squali… 
e anche squali giganti, ma nelle zone civilizzate i sahuagin li 
utilizzano come equivalenti acquatici dei cani da guerra. Le 
testuggini dragone rivestono ruoli diversi a seconda del luogo in 
cui si trovano: nel Dominio le testuggini dragone sono obbligate 
a servire come bestie da soma e macchine belliche viventi, 
mentre presso i marinidi sono considerate delle alleate alla pari, 
appartenenti a pieno titolo alla comunità.
Le sezioni successive approfondiscono i rapporti tra le 
principali culture presenti nel Mare del Tuono. Di seguito alcune 
informazioni di carattere generale su altre culture acquatiche 
presenti nella regione.

--- PAGE 126 ---
125
Capitolo 4   |   Domini Inesplorati
I locathah sono sudditi sia del Protettorato di Valraean, sia delle 
regioni orientali del Dominio Eterno. I locathah non hanno 
mai avuto una società avanzata come quella sahuagin, e sono 
assoggettati al Dominio da migliaia di anni. D’altra parte, 
lungo i bordi esterni del Dominio potrebbero esistere bande di 
locathah liberi, che probabilmente si nascondono nelle acque 
territoriali del Khorvaire.
I giganti delle tempeste in passato avevano degli insediamenti 
lungo la linea costiera di Xen’drik. In seguito a conflitti 
devastanti con diverse nazioni sahuagin, furono pressoché 
cancellati. Oggi di loro si conoscono solo le rovine e le tombe 
che si sono lasciati alle spalle, luoghi spesso protetti da 
potenti magie e ignorati dal Dominio Eterno. Esistono ancora, 
nascosti, alcuni giganti delle tempeste; la maggior parte di 
essi è ridotta a un’ombra della gloria passata, ma potrebbero 
restarne alcuni che al riparo da occhi indiscreti hanno 
conservato i loro antichi poteri.
I draghi hanno con il Mare del Tuono più o meno lo stesso 
rapporto che li lega al Khorvaire. Esistono alcuni draghi ribelli 
(neri, di bronzo, verdi o d’oro) che perseguono fini personali 
in regioni isolate del Mare del Tuono. Altrove, la Camera 
tiene d’occhio il Dominio esattamente come fa con gli umani, 
intervenendo solo se vede minacciati i propri interessi.
I kuo-toa non sono presenti in modo significativo nel Mare del 
Tuono, ma possono essere trovati in altre zone di Eberron.
I koalinth sono stati creati dai goblinoidi dell’Impero di Dhakaan 
per difendere le coste, anche se i dar non hanno mai pensato 
di attraversare il mare. Questi hobgoblin acquatici furono 
sterminati dai sahuagin dopo la caduta dell’impero, ma alcune 
tribù koalinth sopravvissute si sono rifugiate in luoghi remoti. È 
anche possibile che un clan particolarmente evoluto di koalinth 
si sia isolato dal mondo, contemporaneamente agli altri Kech 
Dhakaan; in questo caso potrebbero costituire degli alleati 
interessanti per gli Eredi di Dhakaan.
Scoperte Casuali
In cosa può imbattersi un vascello che abbandoni le rotte ufficiali 
e decida di avventurarsi in territori proibiti? La tabella “Sorprese 
nel Mare del Tuono” suggerisce alcune possibilità.
Sorprese nel Mare del Tuono
d12 Scoperta
1
Quella che appare come una potente tempesta è in realtà una 
zona di manifestazione di Lamannia che contiene degli elementali 
dell’aria. La tempesta è caratterizzata da vento forte (vedi capitolo 
5 della Dungeon Master’s Guide) e di quando in quando cadono 
dei fulmini. Una creatura che si trovi entro 1,5 metri dal punto di 
impatto di un fulmine deve effettuare un tiro salvezza su Destrezza 
con CD 13. Se lo fallisce, subisce 3d10 danni da fulmine, mentre se 
lo supera, subisce soltanto la metà di quei danni.
2
Un galeone elementale Lyrandar galleggia, immobile. Il ponte 
sembra deserto, e l’imbarcazione non risponde ai segnali.
3
Le punte di vetro demoniaco che spuntano dall’acqua 
danneggeranno irreparabilmente la nave, a meno che chi si trova 
al timone non effettui con successo una prova di Intelligenza 
(Veicoli Acquatici) con CD 13. Su una guglia di pietra posizionata 
verso il centro del campo di denti, si trova un avamposto 
sahuagin; potrebbero essere disposti ad aiutare i marinai bloccati.
4
Quello che a prima vista era sembrato un isolotto, si rivela una massa 
di vegetazione galleggiante: sargassi e piante esotiche provenienti da 
una zona di manifestazione di Lamannia. Le radici crescono a una 
velocità innaturale per avviluppare le navi che si avvicinano troppo. 
Nel fitto della massa è possibile scorgere altri natanti intrappolati; da 
quanto sono lì? È possibile che ci siano dei sopravvissuti?
d12 Scoperta
5
Nei pressi della nave sale in superficie una testuggine dragona. 
La creatura sta pattugliando la zona per il Dominio? Sta aiutando 
una comunità di marinidi? Oppure è semplicemente curiosa?
6
Le acque sono innaturalmente fredde, e a prua si scorgono blocchi 
di ghiaccio. Si tratta di una zona di manifestazione collegata a Risia; 
gli iceberg rappresentano una minaccia, ma il ghiaccio potrebbero 
avere intrappolato navi antiche (con i loro tesori).
7
Una pattuglia del Dominio (un barone sahuagin con la sua 
squadra di sahuagin, sul dorso della loro cavalcatura da guerra: 
uno squalo gigante) emerge e saluta la nave dei personaggi.
8
Dall’acqua spunta fuori una guglia di vetro demoniaco, ma non 
si tratta di una normale punta: sembra fare parte di un tempio 
in rovina risalente all’Era dei Demoni.
9
Una nave è ancorata su una piccola isola non segnata sulle 
mappe. È un covo di contrabbandieri? O forse i marinai stanno 
conducendo trattative segrete con i sahuagin locali?
10
Intorno alla nave si scorgono pesci scheletrici. I personaggi 
si trovano in una zona di manifestazione collegata a Mabar; 
l’acqua potrebbero celare bestie zombi più pericolose, o il relitto 
di un naufragio infestato da ombre.
11
Un improvviso mutamento delle correnti inizia a trascinare 
la nave verso un imponente gorgo, generato da una zona di 
manifestazione di Lamannia e circondato da elementali dell’acqua. 
Se la nave verrà trascinata all’interno del gorgo, potrebbe venire 
distrutta… o trasportata nell’Oceano Infinito di Lamannia.
12
Dall’acqua fuoriesce la mano gigantesca di una statua, sicuramente 
opera dei giganti delle tempeste. Che altro ci sarà sotto la superficie?
Il Dominio Eterno: I Sahuagin
Qualunque marinaio di Capo Tempesta sa che i sahuagin adorano 
il Divoratore, che essi chiamano Shargon. Ma questa è solo una 
parte della verità. I sacerdoti della tempesta sahuagin narrano la 
ben nota leggenda di come, durante la prima era, dei e demoni si 
scontrarono, ma la loro storia non finisce con l’imprigionamento 
dei signori supremi. Una volta sconfitti gli immondi, i Sovrani 
volevano prendere il loro posto e governare nella veste di tiranni. 
Il sahuagin Sha’argon era un valente cacciatore e un valoroso 
guerriero. Si mise sulle tracce dei Sovrani del mondo naturale, 
Arra’ai e Ba’alor. Sha’argon li intrappolò, li distrusse e ne assorbì 
il potere. Gli altri Sovrani erano in collera, ma Sha’argon era 
più astuto di loro, e possedeva già il potere di due dei; quindi 
essi fuggirono nel mondo che sta oltre, e ancora oggi fuggono 
all’avvicinarsi del possente cacciatore.
Sha’argon è il più grande degli dei. Ha stabilito le leggi del 
mondo, ed esse sono crudeli. La vita è una lotta senza fine. I 
deboli periscono nella tempesta o vengono annientati dai forti. 
Chi possiede intelligenza e coraggio può giungere a conquistare 
l’intero mondo, e chi vince ha il diritto di divorare lo sconfitto. I 
sahuagin del Dominio Eterno seguono questi principi alla lettera. 
Non c’è nemico che non si sentano in grado di spezzare o potere 
di cui non reclamino il possesso. Il loro dominio poggia sulle ossa 
dei kraken e sul sangue dei kar’lassa, un impero che non vedrà 
mai il tramonto.
Se il Dominio desiderasse conquistare le terre emerse, 
potrebbe farlo facilmente… o almeno è questo che pensano i 
sahuagin. Ma perché dovrebbero farlo? I pelleasciutta non sono 
che patetici barbari, deboli nel corpo e nella mente. Il Dominio 
Eterno anela prede più prestigiose, un potere degno di Sha’argon. 
Alcuni propongono la distruzione dei signori supremi, altri 
progettano la conquista dei mondi al di là del mondo. Si tratta 
solamente di arroganza? O forse il Dominio Eterno ha realmente 
la forza di assoggettare l’intera realtà?

--- PAGE 127 ---
126
Capitolo 4   |   Domini Inesplorati
Biologia
I sahuagin vivono sui fondali del Mare del Tuono. Possiedono la 
capacità soprannaturale di adattarsi velocemente ai cambiamenti 
di pressione, e possono risalire dagli abissi alla superficie senza 
subire alcun danno. La scurovisione permette ai sahuagin di 
vedere anche nei più scuri recessi oceanici, anche se hanno 
comunque bisogno di una minima quantità di luce per utilizzarla 
al meglio. La loro pelle è spessa al pari di un’armatura di cuoio, e 
le zanne e gli artigli di cui dispongono sono armi letali.
Gli studiosi umani sanno dell’esistenza di sahuagin “mutanti”, 
ma in pochi hanno compreso che non si tratta affatto di mutazioni 
casuali: essi fanno parte di un sistema sociale che coinvolge 
tutti i sahuagin del Dominio. Appena emergono dalle vasche 
di generazione, i giovani sahuagin sono sottoposti a un regime 
che comprende dieta, rituali mistici e addestramento mirati a 
formarli al meglio per lo scopo cui sono destinati. I sahuagin non 
sono cloni, ma un sahuagin combattente è forte e impetuoso, 
un sahuagin assassino è rapido e letale, ed entrambi sono stati 
programmati per esserlo.
I sahuagin creano i loro stregoni. Tutti i sahuagin del Dominio 
sperimentano questo primo processo di ristrutturazione, e 
quelli che se ne dimostrano degni, possono spingersi ancora 
oltre e venire sottoposti ai rituali che generano campioni, come 
i baroni, dotati di quattro braccia, e i malenti. Ma questi sono 
solo due esempi di ciò che gli ibridatori magici sahuagin possono 
realizzare. Gli Artigli di Sha’argon (presentati nel capitolo 8) sono 
un altro esempio di questi campioni a crescita magica.
Cosa mangiano i sahuagin? Qualunque cosa desiderino, e 
spesso anche chiunque desiderino. I sahuagin sono degli onnivori 
voraci, che esercitano il proprio potere sulle cose divorandole. Il 
cibo è una grande fonte di piacere per i sahuagin, ed essi tengono 
molto sia alla preparazione dei cibi che alla varietà della dieta; 
allevano pesci e coltivano alghe, e cacciano le creature impossibili 
da allevare in cattività. Divorare un servo locathah può essere 
un gesto punitivo o un grande onore, la differenza sta nella 
preparazione del pasto e nel modo in cui viene consumato. Come 
per gli gnoll del Patto di Znir, anche per i sahuagin è normale 
divorare almeno in parte i nemici uccisi, anche se i sahuagin lo 
fanno più per sancire la vittoria che per onorare lo spirito: non 
hai veramente sconfitto qualcuno, finché non lo hai divorato. 
Considerato ciò, il DM potrebbe decidere di conferire ai 
PNG sahuagin vantaggio ai tiri salvezza contro i veleni 
ingeriti, e resistenza ai danni da veleno inflitti da 
tali sostanze.
La Vittoria Prima di Tutto
La vita è conflitto. O mangi o vieni mangiato. Quando la vittoria 
non è ottenibile fuggi, ma non arrenderti mai.
La cultura sahuagin è estremamente aggressiva; il loro primo 
pensiero in ogni situazione è come ottenere la vittoria. Questo 
istinto si combina con un profondo senso della comunità: non 
è importante che io sconfigga l’avversario, l’importante è che 
noi lo sconfiggiamo. Quindi, anche se i sahuagin competono tra 
loro per ottenere ranghi di comando e la possibilità di evolvere 
verso forme superiori, lo fanno per rafforzare il Dominio, non per 
orgoglio personale. I sahuagin non cercano mai di conquistare 
con l’inganno posizioni che sanno di non meritare. Per lo stesso 
motivo, la debolezza non viene tollerata, e nella vita dei sahuagin 
non c’è posto per i sentimentalismi. I sahuagin sono i figli del 
Divoratore, lo scopo delle tempeste e delle malattie è eliminare 
i deboli e rafforzare chi resiste. Chiunque diventi troppo vecchio 
o malato deve essere sfidato dai suoi sottoposti, ma ciò accade
raramente, perché in genere il sahuagin si rende conto di non
essere più in grado di assolvere al proprio compito, e abdica
prima di venire sfidato. È pratica comune per i subordinati
divorare un capo che si ritira con onore, in modo che il suo spirito
e le sue abilità possano restare nel Dominio. Il combattente
sahuagin diventato troppo vecchio per combattere accetta di
venire divorato senza rimpianti; ha vissuto bene e ora dona
la forza rimastagli per nutrire quanti verranno dopo di lui. Le
singole vite sono fugaci, il Dominio è eterno, e lo spirito di un
individuo continua a vivere nei compagni che ne hanno divorato il
corpo. Chi, al contrario, viene giudicato sprovvisto di qualsivoglia
qualità, viene escluso dal Dominio e dato in pasto agli squali.
Una conseguenza di tale atteggiamento è che la popolazione 
del Dominio Eterno è estremamente industriosa. I sahuagin non 
si rilassano mai, e non capiscono perché mai bisognerebbe farlo: 
se smetti di muoverti, sei morto. Sono perennemente in cerca 
di nuove cose da fare, sfide da superare. D’altra parte, questo 
atteggiamento lascia loro poco tempo per il pensiero astratto, il 
romanticismo o i piaceri futili: la vita è guerra, non c’è tempo per 
la poesia. Qualcuno potrebbe osservare che questo aspetto può 
limitare l’innovazione, e in effetti il Dominio è lento a modificare 
i propri metodi. I sahuagin hanno esigenze e 
desideri semplici, non cercano lussi, 
comodità o ricchezze personali. 

--- PAGE 128 ---
127
Capitolo 4   |   Domini Inesplorati
DAREN BADER
Non per questo i sahuagin non si godono la vita o rifiutano il 
divertimento, ma la loro priorità è sempre la vittoria. Non sono 
interessati alla musica o alla recitazione, ma amano gli sport 
gladiatori e altre forme di confronto aggressivo, come i dibattiti 
pubblici e i duelli arcani. Amano anche mangiare, che per loro 
equivale a riportare una simbolica vittoria su ciò che viene 
ingerito. La cultura sahuagin attribuisce grande valore ai simboli. 
Le armature, le armi e l’architettura degli edifici sono concepite 
per intimidire i nemici ed esibire il rango e lo status di ogni 
individuo.
Struttura Sociale
Nella società sahuagin non esistono famiglie, né il concetto di 
proprietà privata. Ogni individuo è leale verso la propria città e 
verso il Dominio nel suo complesso. I sahuagin nascono nelle 
vasche di generazione della propria città e dopo la nascita 
vengono assegnati a una mansione e a una scheggia: il gruppo 
di giovani sahuagin che si addestrano insieme, il gruppo sociale 
verso cui i sahuagin possono sviluppare un attaccamento emotivo. 
Dopo questa fase, il sahuagin intraprende il cammino per 
dimostrare il proprio valore e ottenere un rango superiore. Tutte 
le posizioni sono assegnate in base al merito; anche se il titolo 
di comandante militare è generalmente tradotto come “barone”, 
tale posizione viene guadagnata, non ereditata. La città fornisce 
equipaggiamento e alloggio in base al rango posseduto, inoltre 
è possibile conquistare oggetti mediante le vittorie sportive. I 
sahuagin sono costantemente alla ricerca di modi per dimostrare 
il proprio valore e ottenere promozioni, ma solo se questo non 
danneggia la loro scheggia, la loro città, o il Dominio. I sahuagin 
provano una profonda repulsione nei confronti dei criminali e di 
chi tradisce il proprio popolo per interessi personali, associando 
tali comportamenti a quelli propri delle razze inferiori.
La società del Dominio Eterno è divisa in tre forze principali:
I Ra’har (“corpo”) sono i militari. Per i sahuagin la vita è conflitto, 
e possedere un esercito efficiente è imprescindibile. Quando 
non sono in guerra, questi militari compiono simulazioni 
belliche e giochi gladiatori, sia localmente che all’interno di 
una lega che gestisce incontri tra le rappresentanze di città 
diverse, per divertire la popolazione.
I Ta’har (“mente”) sono gli studiosi, gli scienziati e i sacerdoti, 
tre ruoli che presso i sahuagin sono riuniti in un’unica figura. 
Nel Dominio alchimia e stregoneria sono due campi di studio 
centrali. I sahuagin considerano la magia divina una risorsa 
preziosa, ed eccellono nell’esercizio rigoroso della fede 
necessario a padroneggiarla. I Ta’har studiosi ammaestrano 
i Ra’har, avvalendosi degli esempi forniti dalla storia per 
insegnare loro la strategia militare, mentre i Ta’har artefici 
collaborano con i Su’har per mantenere in efficienza le 
infrastrutture delle città.
I Su’har (“cuore”) sorreggono l’infrastruttura civica. Conservano 
ed espandono le città, assicurano continuità al flusso delle 
merci, e seguono le vasche di generazione, l’educazione e lo 
sviluppo dei giovani. I Ta’har inventano nuove tecniche, ma 
sono i Su’har che fanno girare la ruota dell’industria.
Ogni città è governata da uno Sha’rei (Consiglio dei Tre) 
composto dai capi delle tre forze. I consiglieri pongono il prefisso 
“kar” sul nome della loro forza, quindi il Kar’ra’har è il capo 
militare di una città sahuagin. Le città si coordinano tra loro 
mediante lo Sha’lassa (Consiglio dei Sogni) come descritto nella 
sezione “Il Raccolto dei Sognatori”.
Nel Dominio Eterno i sacerdoti possono seguire due strade. 
I razh’ash, sacerdoti della tempesta, sono devoti a Sha’argon, e 
sono le principali guide spirituali del popolo. Insegnano le dure 
lezioni del Divoratore, quando è necessario sottolineandone 
anche la grande abilità di guerriero. La seconda strada è quella 
dei lass’ash, sacerdoti del sogno; il loro lavoro è importante ed 
essi supportano i Su’har, ma non ammaestrano la popolazione.
Territorio
Il Dominio Eterno considera l’intero Mare del Tuono un proprio 
possedimento, e i suoi avamposti, dislocati in tutto il mare, 
spesso sono ricavati nelle guglie di pietra che si innalzano fino 
alla superficie. La maggior parte della popolazione sahuagin 
vive però nelle metropoli del Dominio. Queste città sorgono 
sul fondale, a diverse centinaia di metri di profondità, molto al 
di sotto della zona raggiungibile dalla luce del sole, ma sono 
comunque illuminate da corallo bioluminescente creato dagli 
stessi sahuagin. Ogni città prende il nome dal kar’lassa intorno al 
quale è stata costruita, e a sua volta ogni kar’lassa viene chiamato 
con il nome del piano a cui è collegato.
Hal’daan (Daanvi). La città di Hal’daan è il centro 
amministrativo del Dominio. Qui i capi dei Su’har elaborano i 
modelli cittadini utilizzati in tutta la nazione. Questa città è anche 
la sede degli archivi burocratici del Dominio.
Hal’dol (Dolurrh). La più piccola delle metropoli, Hal’dol è 
un centro per la ricerca necromantica. La Biblioteca delle Ossa 
custodisce i teschi di grandi condottieri e sacerdoti, un’apposita 
squadra di sahuagin medium utilizza parlare con i morti per 
comunicare con essi e ricevere consigli.
Hal’fer (Fernia). Questa regione è ricca di bocche 
geotermiche, e grazie all’influsso di Fernia, vi si può trovare 
anche la fiamma elementale pura, in grado di bruciare sott’acqua. 
Hal’fer è un centro industriale, utilizza il calore e il vapore per 
produrre oggetti in metallo e conia le monete utilizzate per 
commerciare con gli abitanti della superficie.
Hal’iri (Irian). È una roccaforte dei Ta’har in cui si conducono 
ricerche mistiche, inoltre vi sorgono i più grandi templi del 
Dominio, sia nel mondo reale che nel sogno del kar’lassa. Ad 
Hal’iri studiano molti sacerdoti, e la sua popolazione fa sogni 
grandiosi su ciò che il Dominio potrebbe diventare. È un centro 
che permette di esplorare gli obiettivi più ambiziosi, come 
sconfiggere il Protettorato di Valraean, divorare i signori supremi 
per acquisirne il potere e magari anche giungere a conquistare i 
piani (come trattato nella sezione “Spunti per le Storie”).
Hal’kyth (Kythri). L’influsso di Kythri potenzia la magia legata 
al mutamento e alla trasmutazione, due aspetti vitali per la 
società del Dominio. Hal’kyth è il cuore dell’industria alchemica. 
Tutte le metropoli raccolgono il sangue dei rispettivi kar’lassa 
(come spiegato nella sezione seguente), ma Hal’kyth dispone 
di un’abilità superiore nel raffinarlo. Benché il Dominio sia 
lento nell’introdurre le innovazioni, gli artefici di Hal’kyth fanno 
eccezione, e sviluppano continuamente nuove tecniche: i primi 
plasmid (presentati nel capitolo 8), creati mediante crescita 
magica, furono prodotti ad Hal’kyth.
Hal’laman (Lamannia). In questa regione piante e animali 
sono prodigiosamente fertili. Hal’laman funge da centro per 
l’allevamento di ogni tipo di animale, e ospita anche le più 
grandi vasche di generazione del Dominio. Quando Lamannia 
è adiacente, i ritmi di crescita aumentano drammaticamente; in 
questi periodi la sicurezza della città è costantemente a rischio, 
con le bestie più selvagge che cadono preda di violente frenesie, e 
i vegetali che si trasformano in cumuli striscianti.
Hal’shavar (Shavarath). Questa metropoli è la sede militare 
del Dominio, in cui vengono formati i baroni e gli strateghi più 
competenti. Il Ra’har di Hal’shavar decide le procedure militari 
adottate in tutto il Dominio. Nella grande arena di Hal’shavar 
vengono messe in scena battaglie simulate e altri spettacoli di 
epiche proporzioni.
Hal’syra (Syrania). È il centro del commercio e degli scambi 
con le altre culture. Hal’syra possiede anche un’area incantata 
(usata raramente) in cui gli abitanti della superficie possono 
respirare aria. La città produce ambasciatori, delegati e mercanti, 
tutte figure che hanno contatti con gli abitanti della superficie 
e con le altre culture, ed è qui che gli studiosi Ta’har studiano 
gli abitanti della superficie e discutono le migliori strategie per 
rapportarsi con essi.

--- PAGE 129 ---
128
Capitolo 4   |   Domini Inesplorati
Ognuna di queste metropoli ospita centinaia di migliaia di 
sahuagin, e la popolazione totale del Dominio ammonta ad alcuni 
milioni di individui. Le fattorie e le altre piccole comunità sparse 
nelle aree tra le metropoli sono per lo più abitate dai locathah, 
governati da un ristretto gruppo di sahuagin possidenti. In mezzo 
rimangono grandi distese di fondale completamente prive di 
umanoidi; in tali distese è possibile trovare le rovine dei giganti e 
i resti di altre civiltà cadute.
Il Raccolto dei Sognatori
Le otto città maggiori del Dominio Eterno sorgono attorno ai 
kar’lassa, ognuno dei quali è collegato a un diverso piano. Dai 
behemoth dormienti, i sahuagin raccolgono biomateria, la risorsa 
energetica del Dominio Eterno. Le tubazioni trasportano il 
sangue delle bestie, e gli operai estraggono frammenti di muscoli 
e ossa dalle miniere scavate nelle loro carni. Le energie mistiche 
che sostengono i kar’lassa rigenerano molto velocemente tutti i 
danni provocati; il Dominio ne sfrutta le risorse da più di mille 
anni, e finora non ha minimamente intaccato il proprio capitale.
Tutta la biomateria proveniente dai kar’lassa è infusa di 
energia arcana, e il rapporto del Dominio con essa è simile a 
quello delle Cinque Nazioni con i frammenti del drago. Oltre 
a ciò, la biomateria di ogni kar’lassa possiede proprietà e 
poteri unici, derivanti dal piano cui è collegata la creatura. Le 
scaglie di Hal’shavar possono essere forgiate per creare armi 
e armature formidabili. Il fiato di Hal’fer è un potentissimo 
catalizzatore per la magia di invocazione. Il sangue di Hal’kith 
è un eccezionale conduttore per le trasmutazioni. Questi sono 
solo alcuni esempi del potenziale dei kar’lassa, e lo stesso 
Dominio sta ancora sperimentando nuovi utilizzi per queste 
risorse. Le Cinque Nazioni non hanno mai avuto l’opportunità 
di utilizzare questo materiale, e non sanno nulla dei kar’lassa. 
Se un gruppo di avventurieri dovesse venire in possesso di una 
quantità significativa di biomateria (o stringesse con il Dominio 
un accordo commerciale riguardante tale materiale), il Casato 
Cannith potrebbe avvalersene per produrre oggetti meravigliosi 
originali e bizzarri.
Quindi, per i sahuagin i kar’lassa costituiscono delle risorse di 
incalcolabile valore e delle fonti di potere; la biomateria alimenta 
l’industria del Dominio, e le città beneficiano degli effetti delle 
zone di manifestazione. Solo otto dei dodici kar’lassa hanno 
una città costruita intorno al proprio corpo, a causa dei pericoli 
presenti nelle zone di manifestazione emanate dai kar’lassa di 
Mabar, Xoriat, Thelanis e Risia. Ma anche nelle città dei kar’lassa 
“sicuri”, i sahuagin devono pagare un prezzo per il potere che 
hanno conquistato. Quando gli abitanti di queste città dormono, 
i loro spiriti sono trasportati nel sogno del kar’lassa locale: un 
vasto ambiente onirico alieno, situato nel piano collegato al 
kar’lassa stesso, anziché a Dal Quor. A parte rare eccezioni, i 
sahuagin non sono sognatori lucidi, e al risveglio i ricordi del 
sogno sono confusi ed effimeri esattamente come quelli degli 
umani. Ciò nonostante, queste esperienze hanno un forte impatto 
sulla personalità e le inclinazioni degli abitanti delle diverse 
metropoli: gli abitanti di Hal’shavar sono i più aggressivi tra i 
sahuagin, mentre quelli di Hal’Syra sono i più diplomatici.
I lass’ash, i sacerdoti del sogno, rappresentano il gruppo dei 
Ta’har devoti ai kar’lassa della propria città. Questi sacerdoti 
considerano i kar’lassa sia degli esseri divini che dei servitori: 
essi credono che sia merito dei loro rituali e della loro devozione 
se i sognatori rimangono addormentati, permettendo al Dominio 
di continuare a raccogliere la loro biomateria. Nel cuore di ogni 
tempio si trova l’Or’lassa, il Primo Sognatore: un sacerdote 
sahuagin sostenuto da costanti trasfusioni dirette di sangue di 
kar’lassa. Tali trasfusioni generano nel sahuagin delle mutazioni 
fisiche, spesso collegate alla forma del kar’lassa e al piano cui 
è collegato, e lo mantengono in uno stato comatoso. Gli spiriti 
degli Or’lassa esistono permanentemente nel sogno del kar’lassa, 
all’interno del quale erigono un tempio con la loro pura forza di 
volontà. I sacerdoti del sogno sono sognatori lucidi addestrati, 
utilizzano tali templi come base operativa per compiere 
esplorazioni del piano in cui si trovano e per comunicare con i 
sahuagin del Dominio. Benché sorgano in piani diversi, i templi 
sono connessi misticamente tramite i kar’lassa, e i sacerdoti 
dispongono di rituali che permettono loro di far viaggiare i 
propri spiriti tra i diversi templi del sogno, per portare messaggi 
alle altre città. Gli spiriti degli Or’lassa si riuniscono nel sogno 
di Hal’iri per coordinare le azioni del Dominio; questo è lo 
Sha’lassa, il Consiglio dei Sogni.
Strumenti e Tradizioni
Il Dominio Eterno è una civiltà progredita che utilizza la magia, 
sia arcana che divina nella vita di tutti i giorni. Generalmente 
tende a essere più sofisticata rispetto a quella delle Cinque 
Nazioni, ma meno progredita di quella di Aerenal. Benché 
possieda capacità superiori rispetto alle Cinque Nazioni, 
l’approccio del Dominio alla magia è totalmente diverso: per 
esempio, anche se i sahuagin potrebbero creare fiamma perenne, 
preferiscono illuminare i loro territori servendosi di corallo 
bioluminescente progettato allo scopo. Benché siano in grado 
di utilizzare tutte le scuole magiche, in genere influenzate dalle 
risorse del locale kar’lassa, i progressi più notevoli del Dominio 
riguardano alchimia, trasmutazione e crescita magica.
Il Dominio possiede un talento eccezionale nella produzione 
delle pozioni, che conferiscono ai suoi militari la possibilità di 
acquisire picchi temporanei di potenza. Ma le conoscenze del 
Dominio vanno molto al di là di queste alterazioni temporanee, 
infatti esso possiede una profonda conoscenza della crescita 
magica, che è in grado di applicare alle creature più diverse. Gli 
stessi sahuagin sono sapientemente modificati per eccellere 
nel compito loro assegnato. In particolare, il Dominio crea gli 
artimaghi e gli stregoni. Non è un processo veloce, coinvolge tutta 
l’infanzia del soggetto e include addestramento, rituali e anche 
una dieta particolare. Il sangue dei kar’lassa viene utilizzato come 
catalizzatore delle trasformazioni, combinato con il principio 
sahuagin: “quando consumi qualcosa, ne acquisisci il potere”. 
Di conseguenza, il procedimento per creare uno stregone della 
Discendenza Draconica prevede che il giovane sahuagin mangi 
carne di drago; questo pone un limite oggettivo al numero di 
stregoni creabili dai sahuagin.
Oltre a queste tecniche di base per guidare lo sviluppo dei 
giovani sahuagin, il Dominio può anche scatenare delle mutazioni 
secondarie: molti sahuagin sono estremamente motivati 
dalla possibilità di ottenere una forma superiore. I malenti e i 
baroni forniti di quattro braccia sono gli esempi più noti di tali 
mutazioni, ma in realtà rappresentano una piccola parte delle 
possibilità offerte dalla crescita magica del Dominio, e il DM può 
creare ulteriori mutazioni, appropriate alla storia. Per esempio, 
l’Artiglio di Sha’argon (presentato nel capitolo 8) possiede una 
mutazione secondaria, donata ai sacerdoti più potenti. Queste 
forme di evoluzione richiedono risorse rare e considerevoli 
quantità di sangue di kar’lassa (raccolto da un sognatore ben 
preciso, a seconda della trasformazione cercata), e vi vengono 
ammessi solamente i sahuagin che se ne mostrano degni.
Oltre ad alterare sé stessi, i sahuagin utilizzano ampiamente 
numerosi tipi di bestie potenziate. Le mante potenziate sono 
tra le cavalcature più diffuse, e permettono di raggiungere una 
velocità di nuotare di 27 metri. Come veicoli maggiori vengono 
utilizzati anguille elettriche e squali giganti mutati, a cui vengono 
fatte crescere delle sedute sui dorsi o, in altri casi, degli appigli 
ossei che fuoriescono dalle loro carni, per fare aggrappare altri 
viaggiatori. In battaglia, il Dominio schiera delle testuggini 
dragone con bastoni da assedio impiantati nei gusci. I sahuagin 
hanno creato anche forme di vita totalmente originali. Gli 
alchimisti di Hal’kyth hanno utilizzato il sangue e la biomateria 
del kar’lassa per creare i plasmid: creature proteiformi simili 
ai mimic, ma capaci, oltre alla forma, di replicare anche 

--- PAGE 130 ---
129
Capitolo 4   |   Domini Inesplorati
la consistenza degli oggetti inanimati. I plasmid vengono 
utilizzati come guardie, spesso nella forma di porte viventi che 
proteggono determinate stanze, ma fungono anche da strumenti 
per l’industria, in quanto con l’addestramento sono in grado di 
trasformarsi in qualsiasi oggetto serva all’artigiano sahuagin.
Gli artimaghi esperti del Dominio possono lanciare fabbricare 
come rituale, per foggiare magicamente la materia grezza 
nella forma desiderata. Il Dominio utilizza anche una sostanza 
chiamata korlass (“pietra di sogno”), una sostanza industriale 
ottenuta dalla biomateria dei kar’lassa; può essere modellato 
come la creta, poi indurito tramite un rituale eseguito dagli 
artimaghi. Il korlass è duro come l’acciaio, e ha una trama simile 
a quella delle conchiglie, ma il suo aspetto varia a seconda del 
kar’lass da cui è stato ottenuto.
Nel considerare le capacità di un sahuagin del Dominio, è 
probabile che i sacerdoti della tempesta siano rappresentati 
al meglio dai chierici della Tempesta o dai paladini del Patto 
della Conquista, mentre i sacerdoti del sogno sono chierici della 
Conoscenza. Gli artefici sahuagin generalmente sono Alchimisti, 
e gli incantatori arcani più diffusi sono gli stregoni (Stregoneria 
della Tempesta o Discendenza Draconica) e gli artimaghi. I 
combattenti sahuagin generalmente sono guerrieri con l’archetipo 
marziale del Maestro di Battaglia o del Campione, ma c’è anche 
chi sceglie la frenesia di sangue del barbaro. Bardi, druidi, maghi 
e warlock non hanno posto nelle tradizioni del Dominio, ed è raro 
incontrare membri di tali classi tra i sahuagin.
Razze Assoggettate
“Dominio” non è solo un titolo: i sahuagin dominano le altre 
creature, dagli altri umanoidi acquatici alle possenti testuggini 
dragone. Prima dell’ascesa del Dominio Eterno, il Mare del Tuono 
ospitava sei nazioni di locathah; negli ultimi mille anni esse sono 
state tutte conquistate e asservite al Dominio. Ora in tutte le 
metropoli sahuagin si trovano lavoratori locathah, e sul fondale 
sono sorte diverse comunità agricole in cui i locathah sono diretti 
da supervisori sahuagin.
I locathah sono la popolazione assoggettata al Dominio meglio 
rappresentata, ma i sahuagin hanno ridotto in schiavitù anche 
altre razze. I sahuagin di Hal’laman potrebbero disporre di 
schiavi marinidi. Vicino alle coste del Darguun potrebbero anche 
esserci piccoli gruppi di koalinth assoggettati, o anche una città 
in cui vengono tenuti in schiavitù alcuni giganti delle tempeste. 
Generalmente le creature costrette a servire i sahuagin ne 
conoscono il linguaggio, al posto del Comune o anche in aggiunta 
a esso (per quelle che incontrano regolarmente i pelleasciutta).
Ai marinidi Kalamer del Mare del Tuono (presentati più avanti 
in questa sezione) sono state concesse ampie autonomie, a 
condizione che continuino a soddisfare le esigenze del Dominio. 
I Kalamer forniscono servizi preziosi, contenendo gli effetti 
più pericolosi delle zone di manifestazione e fungendo da 
intermediari con il Protettorato di Valraean.
Rapporti con l’Esterno
I popoli delle Cinque Nazioni non sanno molto del Dominio 
Eterno. Alcuni ambasciatori e inviati hanno visitato Hal’syra, e 
tali visite hanno generato racconti sulla città sahuagin costruita 
intorno a una misteriosa creatura di incredibili dimensioni. 
Queste storie, insieme agli occasionali scontri con i navigatori 
che tentano di aggirare le regole territoriali del Dominio, hanno 
insegnato alle Cinque Nazioni e ai casati a rispettarlo, ma in 
realtà dei sahuagin si sa solo che adorano il Divoratore. Gli 
Aereni hanno una conoscenza più approfondita del Dominio, e 
hanno potuto valutare la sua potenza militare nel lungo conflitto 
con il Protettorato di Valraean. Sanno dei kar’lassa, ma, a 
causa del perdurante conflitto, non hanno potuto esplorare il 
loro territorio o visitarne le città. Di conseguenza, qualsiasi 
avventuriero che si rechi nel Dominio, in realtà è un pioniere, 
impegnato nell’esplorazione di reami sconosciuti; sia le istituzioni 
accademiche che i casati portatori del marchio sarebbero 
senz’altro ansiosi di ricevere i resoconti di questo tipo di imprese.
Da parte loro, i sahuagin non si interessano granché agli affari 
dei pelleasciutta. In questa fase il Dominio non ha intenzione 
di conquistare le terre emerse, e non considera i regni dei 
pelleasciutta una minaccia per il suo controllo del mare. D’altra 
parte, gli orgogliosi sahuagin non amano che i pelleasciutta se 
ne vadano a zonzo nei loro territori o inquinino le loro acque. 
Presidiano militarmente il mare aperto per inviare un segnale 
di forza, ed esigono che i viaggiatori paghino un pedaggio e 
rispettino le rotte commerciali stabilite.
Nell’Ultima Guerra il Dominio è rimasto neutrale. Gli scambi 
commerciali tra il mare e le terre emerse erano limitati, ma negli 
ultimi anni sono cresciuti. In particolare, Merrix d’Cannith ha 
scoperto che i sahuagin possiedono grandi quantità frammenti 
del drago Siberys: i frammenti del drago cadono nell’oceano, 
ma l’economia del Dominio è basata sul sangue dei kar’lassa, 
non sui frammenti del drago, che i sahuagin non utilizzano. 
Di conseguenza, il Dominio ha molto da offrire ai Cannith, e 
assicurare al casato un flusso costante di frammenti del drago 
Siberys rafforzerebbe notevolmente la posizione di Merrix 
all’interno del suo casato. Il trucco consiste nel trovare qualcosa 
che il Dominio potrebbe desiderare in cambio, e al momento 
Merrix sta ancora cercando. Merrix (e gli altri pelleasciutta) 
finora hanno ignorato il valore delle risorse fornite dai kar’lassa; 
se tali risorse venissero scoperte, e i Cannith trovassero un modo 
per controllarne il potere, questo potrebbe cambiare il volto 
dell’intera industria del Khorvaire.
Il Dominio detesta gli elfi marini del Protettorato di Valraean, 
e in passato ha lanciato contro di loro campagne militari di 
grande portata, ma fino a oggi il potere della Corte Imperitura 
ha respinto ogni assalto. Attualmente la situazione è di stallo: il 
Protettorato non può espandersi oltre la sfera di influenza della 
Corte Imperitura (come trattato più avanti in questa sezione), e il 
Dominio non può spazzarlo via.
Avventure con Sahuagin e Malenti
A differenza di molti umani, i sahuagin del Dominio Eterno non 
sono spinti all’avventura dalla smania di ricchezze. La maggior 
parte di essi è fieramente devota al Dominio, ma cosa accade se 
tale devozione spinge il personaggio ad avventurarsi nelle terre 
emerse? Forse il personaggio deve condurre un negoziato con i 
pelleasciutta. Forse sta cercando di raccogliere informazioni su 
una qualche forza che sta interferendo con il Dominio, si tratta 
del Casato Cannith? O forse sono i Signori della Polvere? Forse il 
personaggio sta seguendo uno dei sogni della sua gente: riuscire 
a divorare un signore supremo o conquistare i piani. Forse è stato 
inviato a studiare i pelleasciutta, per decidere se vale la pena 
colonizzarli. In alternativa il personaggio potrebbe essere stato 
esiliato, oppure si è ribellato: uno dei pochi dissenzienti che non 
appoggia le azioni e le ambizioni del suo popolo.
Questo volume non fornisce tratti razziali per i sahuagin, ma 
è possibile utilizzare i tratti dei locathah riportati in Locathah 
Rising (disponibile presso la Dungeon Masters Guild), e 
semplicemente descrivere il personaggio come un sahuagin. 
Il tratto Frenesia di Sangue dei PNG sahuagin è un privilegio 
speciale conferito ai soldati sahuagin mediante crescita magica, e 
non è posseduta dalla popolazione normale (anche se è possibile 
acquisire questo tratto giocando un sahuagin barbaro).
D’altra parte, giocare un personaggio sahuagin pone due 
importanti sfide. La prima sfida consiste nell’interpretare un 
alieno, una creatura con un aspetto che risulta sconosciuto ai più, 
e spaventoso per chi conosce il suo popolo. La seconda sfida è 
il tratto Anfibio Limitato che i sahuagin hanno in comune con i 
locathah. Doversi immergere nell’acqua a intervalli regolari può 
diventare un problema quando la storia conduce gli avventurieri 
nel Deserto della Lama. D’altra parte, i sahuagin hanno elaborato 
una strategia che risolve entrambi i problemi. Se la maggior parte 

--- PAGE 131 ---
130
Capitolo 4   |   Domini Inesplorati
KELLY BROWN
degli abitanti delle Cinque Nazioni non ha mai visto un sahuagin, 
ciò non significa che non ne abbia mai incontrato uno. Gli 
studiosi dei sahuagin sanno dell’esistenza dei malenti: sahuagin 
le cui fattezze sono indistinguibili da quelle degli elfi marini; la 
credenza comune è che si tratti di una mutazione naturale, che 
può avvenire quando sahuagin ed elfi marini vivono molto vicini. 
I sahuagin sono ben felici di avallare tale supposizione, perché 
la verità è di gran lunga più sconvolgente: i malenti non nascono, 
vengono costruiti. Uno dei sacri rituali di Sha’argon permette 
al sacerdote sahuagin di guidare un soggetto mentre divora 
ritualmente un umanoide. Divorando la creatura, il sahuagin 
diventa quella creatura, assumendone sia l’aspetto che i poteri. La 
gente conosce i malenti elfi marini, perché queste creature sono 
state individuate e smascherate nel corso della lunga guerra tra il 
Dominio e il Protettorato. Però, all’insaputa delle Cinque Nazioni, 
esistono malenti umani a Sharn, malenti nani a Capotempesta 
e malenti di ogni razza utile agli scopi del Dominio, e presenti 
ovunque il Dominio necessiti di occhi e mani fedeli.
Il capitolo 6 fornisce un background malenti che può essere 
associato a qualsiasi razza, insieme a ulteriori spunti per le 
storie con avventurieri malenti. Scegliendo questo background, 
il giocatore può interpretare segretamente un sahuagin che 
ha assunto l’identità dell’individuo di cui ha l’aspetto. Anche 
se il Dominio ha già operato alcuni scambi eccellenti, mirati a 
infiltrare dei malenti in posizioni strategiche, la maggior parte di 
essi sostituisce persone che hanno avuto la sfortuna di trovarsi 
nel posto sbagliato al momento sbagliato: contrabbandieri, 
pescatori o pirati entrati illegalmente in aree proibite. Lo scopo 
di tali sostituzioni non è sfruttare la posizione sociale detenuta 
dall’originale, ma semplicemente inserire nel territorio nemico 
agenti in grado di respirare aria e di muoversi senza suscitare 
attenzioni indesiderate. Quindi, come malenti il personaggio 
potrebbe avere un passato da marinaio o da pirata, ma oggi è un 
avventuriero che gira il mondo!
Spunti per le Storie
Il Dominio Eterno non ha alcun interesse a conquistare il 
Khorvaire… almeno per ora. D’altra parte, i sahuagin credono 
che l’essenza della vita sia il conflitto, e che chi non cresce, 
muore. Questa sezione contiene spunti per le storie e alcuni dei 
più ambiziosi progetti dei sahuagin, intorno ai quali è possibile 
progettare un incontro… o un’intera campagna.
La Guerra Fredda con i Valraean. I sahuagin odiano gli elfi 
marini e vogliono il controllo su tutto il Mare del Tuono. Il potere 
della Corte Imperitura protegge gli elfi da qualsiasi attacco 
diretto, quindi i sahuagin hanno dovuto elaborare una strategia 
diversa. Da anni ormai stanno infiltrando i loro malenti nel 
Protettorato di Valraean. Qual è il passo successivo? Colpiranno 
il nemico al cuore con un attacco a sorpresa dall’interno? 
Attaccheranno direttamente Shae Mordai? Inoltre: per abbattere 
il Protettorato potrebbero decidere di allearsi con un casato 
portatore del marchio o con una nazione di pelleasciutta?
Divorare i Signori Supremi. I sahuagin non hanno bisogno 
di ampliare il territorio, ma sono sempre affamati di potere. Gli 
esseri più potenti di Eberron sono i signori supremi della Prima 
Era. Questi arci-immondi sono rinchiusi nelle loro prigioni 
fin dall’alba dei tempi: anche se non possono essere distrutti, 
potrebbero essere divorati? Potrebbe un campione dei sahuagin, 
seguendo il cammino verso la divinità di Sha’argon, trovare il 
modo di divorare l’essenza di un signore supremo, acquisendone 
lo spirito e la forza? Questo obiettivo potrebbe condurre agenti 
dei sahuagin fino in superficie, se questi scoprissero che i 
più vulnerabili tra i signori supremi sono imprigionati sulla 
terraferma. Non si tratta di un compito semplice: potrebbe 
richiedere l’impiego di macchine mistiche, lo studio degli 
allineamenti planari e sviluppi particolari della Profezia. Rak 
Tulkhesh è vincolato a diversi frammenti; forse i sahuagin hanno 
trovato un sistema per consumarli uno dopo l’altro, e ora li stanno 
cercando. Cosa accadrebbe se un campione sahuagin riuscisse a 
completare tale percorso di ascensione?
Alla Conquista dei Piani. I kar’lassa forniscono al Dominio 
Eterno un varco verso otto piani, e nell’ultimo secolo i sahuagin 
stanno imparando nuovi modi per sfruttare tali varchi. Oggi, tra 
i Ta’har, c’è chi si chiede se non sarebbe possibile espandere il 
Dominio utilizzando i kar’lassa come testa di ponte da cui partire 
alla conquista dello strato di un piano. È un’idea totalmente 
nuova, sarà realizzabile? Il successo potrebbe dipendere dal 
ritrovamento di artefatti creati dai giganti di Cul’sir durante la 
loro guerra contro i quori, e i sahuagin potrebbero trovarsi nella 
necessità di vincolare gli spiriti immortali di quel piano. Quale 
piano tenteranno di conquistare? Cosa accadrebbe a Eberron se 
riuscissero nell’impresa?
Strani Commerci. Un gruppo di avventurieri potrebbe 
accompagnare una delegazione Cannith ad Hal’syri per negoziare 
l’acquisto di frammenti del drago Siberys. Oppure potrebbe 
essere inviato sul fondale oceanico in cerca del sangue dei 
kar’lassa o di reliquie perdute in antiche rovine.
Scorciatoie Mortali. Un vascello che si trova a navigare in 
acque proibite subisce l’attacco dei sahuagin del Dominio, gli 
avventurieri vengono catturati e destinati a combattere nella 
grande arena di Hal’shavar. O forse un erede del marchio del 
drago potrebbe cambiare il loro destino, trattando con i diavoli 
marini e riuscendo a coinvolgerli in un’alleanza con il suo casato.
Colui che Trama nell’Ombra. Gli schemi dei Signori della 
Polvere minacciano tutte le creature. Quando gli aboleth al 
servizio di Colui che Trama nell’Ombra aggrediscono una 
comunità costiera, gli avventurieri potrebbero ritrovarsi a 
combattere contro l’arci-immondo al fianco dei campioni del 
Dominio. Forse un aboleth si serve di schiavi sahuagin per 
tentare di fare scoppiare una guerra tra la terra e il mare; 
riusciranno gli avventurieri a scoprire il piano e a sventarlo?
Insurrezione di Locathah. I locathah furono sconfitti e 
assoggettati dal Dominio Eterno molto tempo fa. Ma tra la 
popolazione potrebbe scoppiare la rivolta, e gli avventurieri 
potrebbero essere trascinati nel conflitto. Alcuni locathah 
potrebbero possedere il dono del sogno lucido, che 
permetterebbe loro di incontrarsi in segreto all’interno del sogno 
del kar’lassa; gli insorti non possiedono armi nel mondo reale, ma 
nei loro sogni potrebbero stare creando strategie e attrezzature.
Altri Sahuagin
I sahuagin del Dominio Eterno fanno parte di una cultura antica 
e avanzata, poco interessata alle terre emerse. Di norma i suoi 
abitanti non attaccano gratuitamente villaggi di pescatori. E se 
invece si volesse un’avventura in cui i sahuagin attaccano?
Il Dominio Eterno è una nazione, ma la specie sahuagin esiste 
anche al di fuori di essa. Nel Khorvaire ci sono gli umani delle 
Cinque Nazioni, ma anche gli umani delle Marche dell’Ombra 
e quelli delle Distese Demoniache. Analogamente, il Dominio 
Eterno non si estende oltre il Mare del Tuono, e i sahuagin che 
abitano altre acque possono essere molto diversi; forse i sahuagin 
che vivono al largo delle coste delle Distese Demoniache sono 
stati corrotti dalla loro devozione nei confronti degli immondi. 
Anche nel Mare del Tuono, i sahuagin dei confini sono più 
selvaggi di quelli del Dominio interno, e in tali bordi esterni è 
anche possibile imbattersi in sahuagin che rifiutano le tradizioni 
del Dominio. Il Dominio Eterno è una delle culture sahuagin, 
ma non è l’unica opzione disponibile. D’altra parte, le mutazioni 
secondarie (baroni, malenti, Artigli di Sha’argon) sono tutte create 
mediante rituali del Dominio e il sangue dei kar’lassa, quindi non 
dovrebbero essere disponibili al di fuori del Dominio Eterno.

--- PAGE 132 ---
131
Capitolo 4   |   Domini Inesplorati
Karakala: I Marinidi
I marinidi, figli dell’Oceano Infinito di Lamannia, sono stati 
ripetutamente trascinati a Eberron durante le grandi convergenze 
tra i due piani. I marinidi sono presenti nei mari di Eberron, e 
ogni kara (tribù) ha le proprie tradizioni e usanze. La principale 
civiltà marinide del Mare del Tuono è quella del popolo Karakala, 
i cui membri si chiamano Kalamer.
Il Mare del Tuono presenta molte e potenti zone di 
manifestazione collegate a Lamannia, che sono la fonte delle 
infinite tempeste che danno il nome a questa regione. Quasi 
due secoli fa, una convergenza insolitamente forte amplificò 
gli effetti delle zone di manifestazione. Sia il Protettorato di 
Valraea che il Dominio Eterno vennero colpiti dal potere di 
Lamannia, e fu grande il timore che la barriera tra i due mondi 
potesse essere permanentemente danneggiata. Al culmine di 
questo disastro, i marinidi Kalamer furono strappati via da 
Lamannia: non avendo modo di tornare a casa, sfruttarono i 
loro riti e rituali per contenere e riparare il danno. Queste zone 
selvagge aperte nelle acque superficiali hanno sempre costituito 
una minaccia, e non appena fu chiaro che il popolo Karakala 
poteva mitigare il pericolo, sia i sahuagin che gli elfi marini 
accettarono di lasciare loro la libertà di muoversi in queste acque 
più superficiali, fintantoché essi riescono a tenere sotto controllo 
le zone di manifestazione. Ormai molti Kalamer considerano il 
Mare del Tuono come la loro nuova patria, e si spostano da una 
zona all’altra seguendo le loro tradizioni originarie. In un certo 
senso essi sono dei giardinieri nomadi, che salvaguardano la 
natura selvaggia. Dato che vengono considerati neutrali sia dal 
Dominio che dal Protettorato, spesso fungono da messaggeri, 
corrieri e mediatori, portando notizie e negoziando da parte di 
questi poteri: un ruolo importante, poiché i sahuagin si rifiutano 
di parlare direttamente con gli elfi marini. Il raggio d’azione del 
popolo Karakala si estende lungo tutta la costa più meridionale 
del Khorvaire, e l’arrivo di un bardo Kalamer è spesso un evento 
festeggiato nei piccoli villaggi di pescatori del Breland e dello 
Zilargo: più di una volta questi bardi sono riusciti a dirimere i 
contrasti tra i pescatori e il Dominio.
In generale il popolo Karakala è una forza neutrale, che si 
occupa principalmente di muoversi tra le zone di manifestazione, 
che essi chiamano le radici, e di mettere in atto i rituali che 
le mantengono stabili. Tuttavia, esistono tribù Kalamer che 
silenziosamente disprezzano coloro che piegano la natura al loro 
personale beneficio (i pelleasciutta, i sahuagin e anche gli elfi 
marini) e che in particolare si oppongono all’utilizzo del vincolo 
elementale: ormai considerano il Casato Lyrandar come un 
nemico. Alcuni Kalamer sognano di riuscire un giorno a ripulire 
gli oceani da qualsiasi traccia di sfruttamento industriale, e di 
rilasciare al massimo la potenza delle zone di manifestazione 
invece di contenerla. Finora il popolo Karakala ha mantenuto 
il suo corso pacifico, ma è sempre possibile che i suoi impulsi 
oscuri escano allo scoperto, e che mostri al Casato Lyrandar e 
alle nazioni del mondo il vero potere della tempesta.
Cultura
I Kalamer sono un popolo primordiale, che sente le correnti, le 
maree e i venti in modo profondo: alcuni ritengono che l’oceano 
canti una canzone. Quando si interagisce con i marinidi Karakala 
bisogna tenere conto di questi precetti:
•	 “L’acqua si muove continuamente: seguila, lascia che le correnti 
ti guidino”. I Kalamer preferiscono essere sempre in moto, e si 
fidano molto dell’istinto e dell’intuito.
•	 “Se c’è un problema, scorrigli intorno o scorri via”. I Kalamer 
apprezzano più la flessibilità dell’orgoglio e dell’aggressività.
•	 “Tieni solo ciò che ti tira su, non ciò che ti trascina giù”. I 
Kalamer evitano qualsiasi cosa li ancori fortemente a un luogo 
o a un sentimento, inclusa la proprietà privata e la vendetta.
•	 “Non dare giudizi finché non conosci la storia”. I Kalamer sono 
naturalmente curiosi e cercano di capire la gente e le cose che 
incontrano.
Il popolo Karakala è una cultura più che una nazione. Sono 
circa diecimila i Kalamer sparsi per il Mare del Tuono, ma 
essi non rivendicano un territorio né hanno un unico capo. 
La maggior parte vive in piccole tribù, e segue uno schema 
preciso di spostamenti tra le zone di manifestazione delle acque 
superficiali. Quando raggiungono una zona di manifestazione vi 
rimangono per circa una settimana, mettendo in atto i principali 
rituali che rendono stabile la zona. I Kalamer tengono in grande 
considerazione le zone di manifestazione collegate a Lamannia, 
e il tempo passato in una di queste zone è un tempo di festa. 
Tuttavia essi si recano in tutte le zone di manifestazione, e i loro 
rituali possono ridurre gli effetti nocivi di qualsiasi zona.
I Kalamer non adorano nessuna divinità, ma rispettano le 
forze della natura e credono che il mondo parli a chi sa ascoltare. 
Gli estranei potrebbero ritenere che in pratica ciò sia adorare 
Eberron, ma i Kalamer non hanno bisogno di antropomorfizzare 
la natura per renderla degna della loro venerazione. I Kalamer 
apprezzano la saggezza più della forza, e il comandante della 
tribù viene considerato tale perché gli altri hanno fiducia nel suo 
istinto: spesso si tratta di un individuo anziano, ma l’età non è un 
prerequisito.
In generale il popolo Karakala è pacifico: questo è uno dei 
motivi per cui sia il Dominio che il Protettorato permettono ai 
Kalamer di muoversi in libertà. La maggior parte dei marinidi 
cercano di capire tutte le minacce che incontrano, e di vedere 
se si può trovare un modo per vivere insieme, e quando non ci 
riescono, cercano semplicemente di lasciare il pericolo dietro 
di sé. Ma possono anche essere dei nemici pericolosi quando si 
trovano costretti ad affrontare una reale minaccia all’equilibrio 
della natura.
La moda Kalamer è semplice e funzionale. È raro che un 
Kalamer indossi qualcosa più pesante di un’armatura di cuoio, 
e la maggior parte porta solo delle cinghie di cuoio per tenere 
gli strumenti e le proprietà personali. Molti portano con sé 
piccoli oggetti (conchiglie, pietre, ossa) che ricordano loro un 

--- PAGE 133 ---
132
Capitolo 4   |   Domini Inesplorati
luogo o un momento. A volte gli umani dicono di sentire il suono 
dell’oceano nelle conchiglie: molti Kalamer ricevono veramente 
delle sensazioni primordiali dagli oggetti naturali. I Kalamer 
parlano l’Aquan, la lingua madre di Lamannia. Molti parlano 
anche l’Elfico, il Comune o il Sahuagin: dipende da dove li porta 
la strada che intraprendono, e i bardi marinidi possono parlare 
anche tutte e tre queste lingue. Tutti i Kalamer capaci di lanciare 
almeno un incantesimo Druidico parlano il Druidico, che essi 
considerano essere il linguaggio del vento e dell’acqua.
Territorio
I marinidi del popolo Karakala si trovano nel Mare del Tuono: 
le tribù Kalamer seguono gli schemi precisi della migrazione, 
mentre le sirene vagano lasciando che sia l’istinto a guidarle. I 
Kalamer rimangono nelle acque superficiali dove la luce solare 
consente la fotosintesi. Non esistono città Kalamer, ma essi 
fondano dei semplici avamposti lungo i percorsi della migrazione, 
spesso negli ammassi di vegetazione galleggiante (che sono 
molto comuni nelle zone di manifestazione di Lamannia).
Molte tribù si legano a una testuggine dragona, che funge 
da base della tribù: i marinidi si legano con una cinghia alla 
testuggine quando dormono. Diversamente dalle testuggini 
dragone del Dominio Eterno, questa è una relazione di tipo 
simbiotico: i marinidi aiutano la loro compagna a trovare il cibo 
e la intrattengono. Altre tribù si legano a bestie mastodontiche, 
anch’esse passate da Lamannia a Eberron.
Strumenti e Tradizioni
Il popolo Karakala non ha alcuna tradizione di maghi o artefici. 
Tuttavia, la maggior parte dei Kalamer possiede almeno un tocco 
di magia primordiale, ed essi possono modellare l’acqua o colpire 
un nemico con un tuono: questo può essere rispecchiato dando al 
marinide Kalamer un trucchetto o un incantesimo a uso singolo 
dalla lista degli incantesimi del druido o del ranger. I Kalamer 
con doni maggiori vengono chiamati Evocatori della Tempesta, 
e possono evocare fulmini e vento; si parla di loro in maniera 
più approfondita nel capitolo 8. I campioni Kalamer potrebbero 
possedere le caratteristiche dei ranger o dei druidi, e potrebbero 
essere capaci di assumere la forma di letali creature marine.
Altri Kalamer sentono la musicalità del vento e dell’acqua, e 
diventano bardi. Le sirene Kalamer possono creare illusioni con 
le parole o annebbiare la mente dei nemici. Queste sirene spesso 
si spostano in solitudine, condividendo notizie e canzoni sia con 
le tribù Kalamer che con tutte le altre navi e le comunità con cui 
entrano in contatto. Mentre la maggior parte dei bardi Kalamer 
cerca di portare gioia a tutti coloro che incontrano, alcune storie 
raccontano di sirene che sono divenute piene di rabbia dopo la 
distruzione di una tribù o dopo aver assistito a un episodio di 
grave crudeltà: questi marinidi sono capaci di utilizzare i propri 
poteri per punire chi considerano malvagio. Normalmente i bardi 
Kalamer fanno affidamento sulla propria voce invece di usare gli 
strumenti, e possono cantare anche mentre sono immersi in acqua.
Il popolo Karakala crea i propri strumenti da materiali 
naturali (pietra, conchiglia, cuoio, ossa). I loro oggetti magici, 
principalmente pozioni, amuleti e incanti, producono effetti 
primordiali.
Rapporti con l’Esterno
Il popolo Karakala è politicamente neutrale, e non considera 
alcuna nazione o popolo superiore alle altre. Una sirena o una 
tribù possono avere un forte legame con un villaggio di pescatori 
in particolare, ma questo sentimento non si estende alla nazione 
di pelleasciutta a cui il villaggio appartiene. Normalmente il 
popolo Karakala cerca di ignorare le azioni delle nazioni che la 
circondano, concentrandosi sul proprio pellegrinaggio infinito, 
anche se i singoli Kalamer (sirene e campioni tritoni) potrebbero 
essere coinvolti in maniera più attiva da una nazione in particolare.
Essi mantengono la propria neutralità e si adoperano come 
messaggeri e corrieri tra i popoli del mare, tuttavia il popolo 
Karakala non ama né il Dominio Eterno né il Protettorato di 
Valraea. Ai Kalamer non piace vedere nessuna creatura costretta 
da un legame, e potrebbero aiutare dei rinnegati locathah o dei 
contrabbandieri a viaggiare oltre le rotte approvate dal Dominio. 
Ma anche se potrebbero aiutare i contrabbandieri pacifici, essi 
non amano la crudeltà e l’avidità: i pirati più violenti capiranno 
presto che i marinidi possono essere pericolosi quanto il Casato 
Lyrandar o le pattuglie del Dominio.
Finora il popolo Karakala si è presentato come una forza 
conciliante, incline alla mediazione e ritenuta affidabile da 
tutti. Tuttavia rimane il fatto che questa cultura disapprova 
assolutamente qualsiasi tipo di sfruttamento degli oceani. Se si 
potesse, molti Kalamer vorrebbero distruggere tutte le flotte dei 
pelleasciutta e devastare le città del Dominio e del Protettorato. 
Attualmente essi lavorano per contenere gli effetti delle zone 
di manifestazione del Mare del Tuono e per mantenere la pace; 
d’altra parte, se volessero potrebbero scegliere di rilasciare il 
potere di queste zone, provocando effetti terribili. I Kalamer 
più maldisposti potrebbero iniziare richiamando le tempeste 
elementali e le bestie megafauna da Lamannia e liberarle sulle 
rotte marittime, facendo aumentare i pericoli del mare e negando 
l’evidenza per quanto riguarda la loro provenienza. Coordinando 
i rituali con i periodi in cui i piani sono adiacenti, i Kalamer 
potrebbero aumentarne drasticamente gli effetti delle zone di 
manifestazione. Utilizzando le zone di Lamannia in questo modo, 
essi potrebbero creare uragani e tsunami devastanti. Potrebbero 
le onde delle maree devastare Capo Tempesta? O gli uragani 
elementali far cadere una delle torri di Sharn? Il popolo Karakala 
non ha alcun interesse a conquistare: se i marinidi si sono 
dedicati a questo tipo di azioni, è stato solo per allontanare dal 
mare i traffici e le popolazioni umanoidi.
Avventurieri Marinidi
L’acqua è l’elemento naturale dei Kalamer, e raramente hanno 
interesse a calpestare la terra asciutta. Tuttavia alcuni sono in 
grado di sentire il vento che li sprona a emergere dalle acque. 
Un Kalamer che decide di intraprendere questo cammino può 
acquisire la capacità di trasformarsi in una forma interamente 
umanoide, quella di un tritone, capace di operare liberamente 
sulle terre emerse.
La maggior parte dei tritoni Kalamer possiede una forte 
motivazione: essi avvertono una sorta di chiamata che li spinge 
ad abbandonare la propria tribù e il mare. In generale i Kalamer 
lavorano per proteggere l’equilibrio della natura: un tritone potrebbe 
decidere di indagare sulla Tragedia, di aiutare i Custodi dei Portali 
a combattere le aberrazioni, o anche di opporsi ai casati portatori 
del marchio. Un tale campione della natura potrebbe essere un 
druido costiero del Circolo della Terra, un ranger (probabilmente un 
Cacciatore, un Uccisore di Mostri o un Viandante dell’Orizzonte), o 
anche un paladino che ha prestato il Giuramento degli Antichi.
Il tritone Kalamer potrebbe essere anche un bardo: a volte è 
più facile indagare la Tragedia o combattere i casati portatori 
del marchio con le parole anziché con la magia primordiale. 
È probabile che i tritoni bardi seguano l’impulso proprio dei 
loro simili di aiutare a tenere insieme la popolazione e di 
risolvere i conflitti. Il Collegio dell’Incanto potrebbe rispecchiare 
l’ammaliante canto della sirena, ma anche il Collegio della 
Sapienza è un’opzione altrettanto valida per un bardo.
Il tritone Kalamer si è lasciato alle spalle tutto il suo mondo. 
Sentirà la mancanza della sua tribù e delle canzoni dell’oceano? 
Oppure seguirà l’impulso basilare del popolo Karakala, quello 
cioè di muoversi sempre, e di non farsi bloccare dalle ancore del 
passato? Essendo nato in un mondo selvaggio e primordiale, come 
interagisce con l’invadente civilizzazione di una città come Sharn?

--- PAGE 134 ---
133
Capitolo 4   |   Domini Inesplorati
Spunti per le Storie
I Kalamer non sono dei conquistatori. Allora cosa potrebbe 
spingerli in una storia? Ecco alcune idee.
La Sirena Viaggiante. Gli avventurieri, visitando un villaggio 
costiero, odono un canto meraviglioso che si alza dal porto, 
e vedono numerose persone che si dirigono correndo verso 
il molo. L’arrivo di una sirena Kalamer è un evento degno di 
essere festeggiato sulla costa meridionale: persino i Ghaal’dar 
accolgono con entusiasmo le amichevoli sirene. Con il loro canto 
ammaliante, questi bardi raccontano novità e aneddoti del mare, 
di navi che incrociano nella zona, di tempeste e di pettegolezzi dai 
villaggi costieri vicini. Oltre a essere una scena interessante, la 
sirena potrebbe anche avere notizie che riguardano direttamente 
gli avventurieri, forse informazioni su una nave che essi stanno 
aspettando e che è naufragata al largo, oppure potrebbe 
raccontare di un luogo in rovina sommerso non lontano dalla 
costa. Visto che le sirene possono fungere da intermediari, un 
bardo potrebbe anche portare un messaggio per gli avventurieri 
da parte di una potente figura del Dominio o del Protettorato.
Salvataggio in Mare. Forse la nave dei personaggi abbandona 
la sicura rotta commerciale e va contro una tempesta infinita. 
O forse vengono semplicemente bloccati dai pirati o da un’arma 
dimenticata dall’Ultima Guerra. Una tribù di Kalamer potrebbe 
salvare i personaggi utilizzando la magia primordiale per 
permettere ai pelleasciutta di respirare sott’acqua. Ma forse 
i Kalamer hanno bisogno di qualcosa in cambio. Forse un 
potente essere mostruoso è appostato in agguato in una zona di 
manifestazione, impedendo alla tribù di attuare i propri rituali. 
O forse un aboleth che serve Colui che Trama nell’Ombra ha 
catturato alcuni membri della tribù, ed essi hanno bisogno di 
aiuto per sconfiggere la bestia.
La Tempesta Vendicativa. Anche se i Kalamer sono pacifici, 
Llaratala, l’evocatrice della tempesta, non può più condividere 
l’acqua con il Casato Lyrandar, che schiavizza gli elementali. 
Lei e la sua tribù stanno bersagliando i galeoni elementali, 
mandando in pezzi le navi Lyrandar e liberando gli spiriti 
prigionieri. Il casato ingaggia gli avventurieri per scoprire il 
responsabile della distruzione delle proprie imbarcazioni. Come 
faranno i personaggi a inseguire il marinide responsabile, e cosa 
sceglieranno di fare?
Alleati Druidici. Un Kalamer accoglie il druido del gruppo 
mentre gli avventurieri rimangono sulla costa o sulla nave. 
L’evocatore della tempesta gli parla in druidico, come suo alleato 
nella difesa del mondo naturale, chiedendogli di aiutarlo ad 
affrontare una minaccia innaturale. Potrebbe trattarsi di un 
aboleth o di un’aberrazione, oppure di un pericolo creato da una 
zona di manifestazione, per esempio di Mabar o di Fernia, i cui 
effetti stanno aumentando in modo incontrollato. Riusciranno il 
druido e i suoi compagni a contenere la minaccia?
Intermediari. I Kalamer vengono utilizzati come corrieri e 
inviati tra il Protettorato di Valraea e il Dominio Eterno. Mentre 
viaggiano per mare, gli avventurieri incappano in un Kalamer 
morto. Il messaggio che portava con sé potrebbe rappresentare 
la chiave per scongiurare una guerra tra queste due nazioni. 
Riusciranno i personaggi a consegnarlo in tempo?
Il Protettorato di Valraea: 
Gli Elfi Marini
Molto tempo fa le acque lungo la costa più occidentale di 
Aerenal erano abitate da pacifici locathah. I sahuagin del Regno 
di Sha’argon, precedente al Dominio Eterno, avanzarono con 
sicurezza verso Aerenal, conquistando e annettendo i locathah. 
Preoccupati dall’evidente aggressività dei sahuagin, i Re Fratelli 
cercarono di rendere sicure le acque attorno ad Aerenal, 
stabilendo una zona cuscinetto che avrebbe dovuto difenderla da 
un attacco diretto del Regno di Sha’argon. Fu scelta la stirpe di 
Valraea, e, tramite il potere della Corte Imperitura, i suoi nobili 
furono fisicamente trasformati in elfi marini, con una nuova pelle 
iridescente e la capacità di respirare sott’acqua.
Inizialmente l’area di Valraea era utilizzata da protettori e 
consiglieri che organizzavano i locathah e li aiutavano a costruire 
delle difese migliori, poi però cominciarono gli attacchi. Il 
conflitto lentamente si intensificò: più i locathah combattevano, 
più aumentava la determinazione dei sahuagin nel rivendicare la 
regione. I sacerdoti Valraeani scatenarono tutta la potenza della 
Corte Imperitura contro gli aggressori, e il Regno di Sha’argon non 
riuscì a eguagliare il loro potere soprannaturale. Una generazione 
più tardi, i sahuagin tornarono, e gli elfi reagirono usando il potere 
divino della Corte Imperitura per espugnare le fortificazioni di 
confine di Sha’argon. Fu a questo punto, dopo avere conquistato 
una regione che comprendeva sia territori sahuagin che locathah, 
che gli elfi proclamarono ufficialmente la nascita del Protettorato 
di Valraea. Secondo la dichiarazione, la Corte Imperitura avrebbe 
protetto tutti coloro che facevano parte del Protettorato e la 
stirpe di Valraea avrebbe fornito loro guida e sicurezza… un modo 
delicato per dire che d’ora in avanti erano tutti sotto la legge di 
Aerenal e sarebbe stati costretti ad abbracciarne gli usi e i costumi. 
In parte questa decisione fu presa per assicurare alla nazione una 
certa sicurezza, ma potrebbe essere anche legata alla scoperta, sul 
fondale marino, di depositi di frammenti del drago, sia quelli caduti 
di Siberys che quelli provenienti dalle profondità di Khyber.
I mille anni successivi portarono il caos, poiché i sahuagin, 
prima come Regno di Sha’argon e poi come Dominio Eterno, 
continuarono ad attaccare, e gli elfi Valraeani continuarono a 
reagire conquistando altri territori sahuagin. Ma il potere della 
Corte Imperitura è geograficamente limitato. I chierici possono 
invocare il potere della Corte per lanciare incantesimi in ogni 
parte del mondo, ma il potere trascendente che può respingere 
i draghi o sconfiggere gli eserciti sahuagin agisce in un’area 
circoscritta. Quando gli elfi si sono spinti oltre questo limite, 
hanno subito ingenti perdite; d’altro canto, il Dominio non poteva 
sfidare gli elfi all’interno della sfera d’influenza della Corte. 
Questo stallo si è protratto fino ai giorni nostri. Il Dominio Eterno 
ha lanciato numerosi attacchi negli ultimi secoli, mettendo a dura 
prova il potere della Corte Imperitura, ma finora la potenza dei 
senzamorte è stata in grado di respingere ogni assalto.
Cultura
Molti sudditi del Protettorato di Valraea sono locathah e sahuagin, 
ma nonostante questo, il Protettorato si basa per molti aspetti 
sulla società Aereni. Ad Aerenal tutti gli elfi possono dimostrare di 
essere degni di unirsi alla classe nobiliare. Anche nel Protettorato 
i sudditi si impegnano allo stesso modo per provare di essere 
degni, ma di servire gli elfi della classe nobiliare. I sudditi Valraeani 
crescono nella convinzione che tutti gli elfi siano esseri semidivini. 
Essi sono antichi e saggi, signori dalla potente magia e dalle 
Variante: Tritone Kalamer
I tritoni Kalamer utilizzano i tratti razziali del tritone forniti nella 
Guida di Volo ai Mostri, con due differenze. Queste sostituiscono 
il tratto Linguaggi del tritone standard:
Trasformazione Kalamer. Quando il soggetto completa un 
riposo breve, può cambiare la propria forma. Può scegliere 
se assumere la forma bipede di un tritone, o la forma di un 
marinide, con la coda. Finché è nella forma di marinide, la 
velocità base sul terreno del personaggio è ridotta a 3 metri, 
mentre la velocità di nuotare aumenta a 12 metri. Quando 
assume la forma di marinide, il personaggio sceglie se il proprio 
equipaggiamento e i vestiti indossati sulle gambe cadono a terra 
o se si fondono con il suo corpo fino a che non recupera la forma 
di tritone. La trasformazione non ha altri effetti.
Linguaggi. Può parlare, leggere e scrivere il Comune e l’Aquan.

--- PAGE 135 ---
134
Capitolo 4   |   Domini Inesplorati
abilità straordinarie… e, ancora più importane, solo gli elfi possono 
aspirare a far parte della Corte Imperitura.
Gli elfi marini della stirpe di Valraea vivono al centro di questa 
adulazione imposta. Sono idolatrati e adorati dalla nascita, e hanno 
svolto il ruolo di divini guardiani e guide per così tanto tempo che 
alcuni ormai ci credono veramente: sono stati plasmati dalla Corte 
Imperitura per essere i guardiani del mare, e sono effettivamente 
al di sopra dei loro adoranti sudditi. Gli elfi marini Valraeani sono 
spesso arroganti e presuntuosi, però si impegnano per essere 
all’altezza delle aspettative e per proteggere tutti quelli di cui 
sono responsabili, per essere i nobili e generosi governanti che la 
maggior parte dei loro sudditi immagina che essi siano. Non sono 
dei tirannucoli prepotenti: sentono il dovere di assicurare salvezza 
e sicurezza alla loro gente, e non si pongono nessun problema 
riguardo al fatto che i loro sudditi siano fondamentalmente 
intrappolati nelle loro vite, e che tutte le posizioni di potere siano 
nelle mani degli elfi. Essi considerano come logici e naturali i 
privilegi che hanno, e così anche la schiacciante maggioranza dei 
sudditi Valraeani, secondo cui gli elfi, con le loro lunghe vite e i 
loro antenati senzamorte, sono senz’altro dei governanti più capaci 
degli altri mortali dalla vita fuggevole.
Parallelamente, anche i sudditi Valraeani si ritengono superiori 
a tutti gli stranieri: non saranno elfi, ma anche loro hanno avuto 
il privilegio di essere guidati dagli stessi elfi e dagli dei viventi (o 
meglio, senzamorte) della Corte Imperitura. E la maggior parte 
dei sudditi si impegna per mostrarsi degna di questa benedizione. 
Tutti i sudditi del Protettorato ricevono un’educazione e imparano 
l’arte del commercio. Si dedicano a quella piccola industria per 
cui nessun elfo Aereni vuole sporcarsi le mani, e provvedono 
anche a garantire l’importante fornitura di frammenti del drago 
per la madrepatria. In tutto questo i Valraeani sono generalmente 
onesti e laboriosi, e cercano di imitare gli Aereni e di perfezionare 
le loro abilità: ma viene insegnato loro che non saranno mai 
intelligenti quanto gli elfi, perché gli elfi Aereni usano il tempo 
dell’intera vita di un locathah solo per i loro studi iniziali. Questo 
è il fondamento della cultura Aereni, e cioè, in pratica, che gli 
elfi sono magnifici e migliori di chiunque altro. I Valraeani sono 
fortunati a stare vicino agli elfi, ad avere la loro guida e la loro 
protezione. Il loro compito è onorare la Corte Imperitura, perché 
senza di essa, verrebbero tutti distrutti dai cattivi sahuagin, nel 
crudele mondo al di fuori del Protettorato. Inoltre molti sudditi 
si ripetono che, anche se finora nessun non elfo si è dimostrato 
degno di unirsi alla Corte Imperitura (e come potrebbe, con un 
insignificante secolo per perfezionare le proprie abilità), forse, e 
solo forse, continuando a lavorare sodo per diventare la migliore 
versione di sé stessi, proprio loro riusciranno a essere ammessi.
Molti membri della stirpe di Valraea credono alla loro stessa 
propaganda, ma la semplice verità è che quello che sembra un 
Protettorato generoso è in realtà un regime oppressivo, a volte perfino 
brutale. La stirpe di Valraea ha lavorato a lungo per sradicare tutte le 
tracce della cultura nativa, sostituendo i linguaggi locali con l’Elfico 
ed eliminando la religione locathah. Sono pochi i sudditi che sfidano 
apertamente la legge elfica, e chi lo fa viene rapidamente ridotto al 
silenzio. Al di là di questi sforzi, nella massa c’è comunque chi resiste 
alla propaganda Valraeana e cerca di rivendicare e preservare le 
antiche tradizioni. I sahuagin ribelli possono lavorare con i malenti e 
sostenere lo spionaggio del Dominio. I locathah devono affrontare una 
strada più difficile, perché per la loro razza la vita nel Dominio sarebbe 
ancora peggiore che nel Protettorato. Ma la resistenza dei locathah si 
aggrappa alla speranza che finché si sentiranno liberi nel loro cuore, 
potranno un giorno rovesciare tutti i tiranni.
I sudditi Valraeani sono divisi in casati: ogni casato comprende 
membri di razze diverse, in parte per sdrammatizzare l’importanza 
della stirpe titolare del casato. Ogni casato ha il suo patrono 
presso la Corte Imperitura. Ai sudditi viene insegnato a idolatrare 
il proprio patrono e a credere che questo li protegge direttamente: 
in alcuni casi è anche vero, ma molti consiglieri senzamorte non 
si curano affatto dei loro devoti Valraeani. Tuttavia, l’adorazione 
incessante dei Valraeani nei confronti della Corte Imperitura 
fornisce alla Corte stessa una fonte preziosa di energia positiva.
La moda Valraeana rispecchia in larga parte quella di Aerenal, ma 
utilizza materiali diversi. I tessuti sono sostituiti dal cuoio pregiato, 
e i Valraeani normalmente si vestono meno delle loro controparti 
di superficie. Come ornamenti vengono spesso usati corallo, avorio 
e vite sanguinosa (descritta nel paragrafo Strumenti e Tradizioni). 
Come ad Aerenal, anche qui le maschere sono un accessorio 
importante: gli elfi indossano delle maschere che coprono tutto il viso, 
mentre i personaggi importanti non elfi normalmente indossano delle 
maschere che coprono solo la parte inferiore del viso.
Tutti i sudditi del Protettorato parlano l’Elfico, che sostituisce 
l’Aquan tra i locathah e il Sahuagin tra i sahuagin. Chi sogna 
la ribellione si adopera per mantenere vivi i propri linguaggi 
ancestrali, ma questi non possono essere parlati dove c’è il rischio 
anche minimo di essere sentiti dagli elfi.
Valraea e la Corte Imperitura
Gli elfi marini del Protettorato di Valraea sono elfi Aereni, anche se 
utilizzano una diversa sottorazza. Hanno ancora dei cugini sulle 
isole, vanno in vacanza ad Aerenal e viaggiano fino a Shae Mordai 
per consultare i Consiglieri Senzamorte. Così, anche se ci sono 
delle piccole differenze culturali, essi sono sempre fedeli ai principi 
fondamentali di Aerenal e si ritengono Aereni. Soprattutto, gli elfi 
marini della stirpe di Valraea possono diventare senzamorte. Nel 
Protettorato di Valraea ci sono degli elfi marini senzamorte (soldati 
e consiglieri che proteggono e guidano il popolo), e alcuni elfi 
marini antichi siedono nei consigli di Shae Mordai.
Alcuni locathah eccezionali, e persino alcuni sahuagin, sono 
stati conservati come idoli spirituali e poi esibiti come esempio 
per la gente comune: questa è l’immortalità che potete ottenere! 
La speranza che un non elfo possa diventare un senzamorte è 
stata ventilata a lungo di fronte al popolo, ma in realtà questo 
non è mai successo, e non è qualcosa che un elfo possa ritenere 
possibile. Tuttavia la possibilità viene presa in considerazione nel 
paragrafo Spunti per la Storia nelle pagine successive.
OLIE BOLDADOR

--- PAGE 136 ---
135
Capitolo 4   |   Domini Inesplorati
Territorio
Il Protettorato di Valraea si estende per circa 225 chilometri 
dalla costa di Aerenal. Entro questo raggio la Corte Imperitura 
detiene un grande potere: essa può controllare le condizioni 
meteorologiche e produrre altri violenti effetti ambientali. Di 
conseguenza il Protettorato sembra una terra indubitabilmente 
privilegiata: le acque sono calme e il clima è meraviglioso. Sono 
parte del Protettorato sia gli insediamenti lungo la piattaforma, 
nelle acque superficiali, sia quelli sul fondale oceanico.
Il Protettorato ha combattuto molte volte con il Dominio Eterno e i 
suoi predecessori. Fondamentalmente, il potere soprannaturale della 
Corte Imperitura riesce a tenere a bada i nemici, ma nei millenni il 
Protettorato ha comunque sviluppato e fortificato le difese lungo i 
propri confini. Lungo il fronte sono state erette torri di corallo osseo, 
collegate da linee runiche, disegni luminosi incisi sul fondale marino, 
che aiutano, quando necessario, a concentrare e a canalizzare il 
potere della Corte. In quest’area ci si può imbattere nelle mine 
spirituali, delle lattiginose sfere galleggianti che evocano iracondi 
fantasmi contro le navi che si avvicinano troppo, e anche altre difese. 
Pertanto, per avvicinarsi in nave, è saggio seguire le rotte autorizzate.
La maggior parte delle zone di manifestazione presenti in 
questa regione è collegata a Irian e a Mabar. Tuttavia, ve ne sono 
alcune collegate a Lamannia, e quelle nelle acque superficiali 
sono soggette ai picchi violenti tipici delle zone di alto mare. La 
Corte Imperitura è in grado di contenere queste mareggiate, 
ma ciò comporta sicuramente un dispendio di energia: di 
conseguenza i Valraeani accolgono con entusiasmo i marinidi del 
popolo Karakala, che con i loro rituali stabilizzano queste zone.
Strumenti e Tradizioni
I Valraeani di tutte le razze praticano le stesse tradizioni degli 
elfi Aereni. Anche se la magia è diffusa in tutto il Protettorato, 
ai sudditi Valraeani non vengono insegnate le arti superiori, e 
per questo motivo il livello complessivo della magia comune è 
simile a quello delle Cinque Nazioni, con i maggiori prodigi che 
vengono compiuti nei palazzi di corallo della stirpe di Valraea. Tra 
la popolazione comune del Protettorato si trovano artimaghi e 
adepti, e pochissimi abili maghi. A tutti i sudditi viene insegnato ad 
adorare la Corte Imperitura, ma i veri sacerdoti sono elfi marini.
Gli elfi marini della stirpe di Valraea normalmente si 
concentrano sulla magia divina o su quella arcana. Gli elfi marini 
sono incoraggiati a considerarsi campioni delle divinità, e infatti 
molti diventano chierici o paladini. Gli incantatori arcani sono 
normalmente dei maghi, e i punti di forza del Protettorato sono 
la divinazione, l’abiurazione e la necromanzia. Tra i membri 
della stirpe si trovano anche alcuni artefici. Il potere della Corte 
Imperitura difende la regione, ma la stirpe di Valraea mantiene 
efficienti i diversi reparti e sorveglia i mari per individuare le attività 
dei sahuagin o qualsiasi altra minaccia si possa presentare.
Gli artigiani del Protettorato lavorano i legni esotici di Aerenal 
ma anche altri materiali esotici. Il cuoio è il principale materiale 
utilizzato per gli abiti, sia il cuoio pregiato e fine per i normali 
abiti, che la pelle più resistente per le armature. Il corallo osseo 
è un tipo di corallo allevato artificialmente e indurito con l’uso di 
tecniche arcane, che viene utilizzato per molte cose, dagli edifici agli 
ornamenti. La vite sanguinosa è la forma acquatica del legnovivo 
Aereni: questa estrae il nutrimento da tutte le creature con cui viene 
a contatto (ma non in misura tale da attirare l’attenzione) e resta in 
vita anche una volta trasformata in oggetto ornamentale o armatura.
Gli artefici della stirpe di Valraea sono molto interessati al 
potenziale arcano della biomateria dei kar’lassa (base della 
magia arcana del Dominio) e la cercano continuamente. I 
sahuagin di Valraea non hanno accesso alla crescita magica e 
alle tecniche alchemiche del Dominio Eterno, di conseguenza 
essi si sviluppano come tutte le altre creature, senza venire 
guidati in nessun percorso prefissato. Ciò significa anche che nel 
Protettorato non esiste nessuno dei mutanti secondari (baroni, 
malenti e Artigli di Sha’argon) presenti nel Dominio.
Rapporti con l’Esterno
Il Protettorato di Valraea è un’estensione di Aerenal, e i rapporti 
diplomatici con le nazioni della superficie vengono gestiti dagli 
elfi delle isole. In generale, gli unici luoghi in cui gli abitanti della 
superficie incontrano gli elfi marini o i sudditi di Valraea è presso 
i blocchi doganali, mentre si avvicinano ad Aerenal; quindi forse 
i marinai li hanno visti, ma la maggior parte degli abitanti delle 
Cinque Nazioni non ha mai visto un elfo marino o un locathah. 
Aerenal prende molto sul serio la sicurezza delle sue acque 
costiere, e le navi devono seguire rotte ben precise, altrimenti 
rischiano di incappare in mine spirituali o altre trappole.
Oggi il Protettorato di Valraea si trova coinvolto in una sorta di 
guerra fredda con il Dominio Eterno dei sahuagin, con Valraea che 
rafforza le sue difese e il Dominio che cerca di infiltrare un numero 
sempre maggiore di malenti nel Protettorato. Nessuno dei due vuole 
intrecciare rapporti commerciali o diplomatici con l’altro, anche 
se il Dominio permette ai vascelli Aereni di utilizzare le sue rotte 
commerciali (dietro un compenso). Il popolo Karakala funge da 
mediatore, porta messaggi e conduce semplici trattative commerciali.
Avventurieri Valraeani
Gli elfi della stirpe di Valraea lasciano raramente il Protettorato. 
Hanno incarichi importanti da seguire, e in genere le questioni 
concernenti la superficie sono gestite dagli elfi delle isole. D’altra 
parte, la stirpe di Valraea è devota alla Corte Imperitura, e un 
avventuriero potrebbe muoversi in seguito a un mandato diretto 
della corte stessa, o per ordine di uno specifico elfo marino 
senzamorte. Per questi personaggi è possibile utilizzare i tratti 
razziali degli elfi marini presentati nel Tomo di Mordenkainen dei 
Nemici; il personaggio può essere un chierico che utilizza il dominio 
della Vita o il dominio della Conoscenza, o un paladino che segue 
il Giuramento degli Antichi o il Giuramento di Devozione. In ogni 
caso, il personaggio sarà probabilmente fiero di sé stesso: dal suo 
punto di vista lui è un celestiale al servizio della divinità.
In alternativa, il personaggio potrebbe essere un elfo marino che 
contesta le tradizioni del Protettorato. Forse ritiene che il Protettorato 
(e Aerenal nel suo complesso) dovrebbe seguire lo spirito innovativo 
che caratterizza le Cinque Nazioni, anziché rimanere ancorato alle 
tradizioni arcane degli Aereni. Come artefice o mago, il personaggio 
potrebbe essere deciso a studiare quanti più sistemi magici possibile; 
il personaggio non crede che le difese del Protettorato reggeranno per 
sempre, e desidera inventare qualcosa di nuovo.
In alternativa, il personaggio potrebbe essere un locathah del 
Protettorato di Valraea (utilizzare i tratti presentati in Locathah 
Rising). I locathah non sono affatto sconosciuti nel Khorvaire. 
Come locathah Valraeano, il personaggio gode dei vantaggi 
derivanti dall’essere stato educato presso gli Aereni, e potrebbe 
avere sviluppato atteggiamenti ed espressioni tipiche degli elfi. 
Il personaggio è un fiero campione della sua nazione e un leale 
servitore della Corte Imperitura? Oppure il personaggio è stato 
esiliato per avere contestato l’oppressione Aereni ai danni della 
sua gente? In questo caso, il personaggio sta ancora agendo 
in favore dei locathah di Valraea? Vuole trovare un modo per 
sviluppare dei senzamorte locathah? Oppure segue una sua 
strada personale, e si è lasciato il Protettorato alle spalle?
Spunti per le Avventure
Il Protettorato di Valraea è un distretto isolato di una nazione 
nascosta. Cosa potrebbe coinvolgerlo in una storia? Si 
considerino le seguenti idee.
La Guerra Fredda. Che sia sulla terra o sul mare, gli 
avventurieri possono imbattersi in una macchinazione del 
Dominio per seminare il caos nel Protettorato. Se non faranno 
nulla, migliaia di innocenti moriranno; cosa decideranno?
Allevamento Ittico. Gli avventurieri si trovano su una nave che 
viene trascinata fuori rotta (dirottatori? Un avvenimento bizzarro?) 
e finisce contro le difese dei Valraean; lo scafo ne viene lesionato 

--- PAGE 137 ---
136
Capitolo 4   |   Domini Inesplorati
Aboleth: Le Profondità Più Oscure
Ci sono luoghi in cui perfino i sahuagin hanno paura di recarsi. 
Come tutti i signori supremi, neanche Colui che Trama 
nell’Ombra può essere distrutto, ma solo imprigionato. È 
rinchiuso a Khyber, nelle profondità sotto il centro del Mare del 
Tuono. Ma sparsi in tutta la regione ci sono dei passaggi che 
conducono alla sua prigione, accessibili da grandi canyon e oscuri 
tunnel sottomarini. In questi luoghi sono presenti i servitori 
di Colui che Trama, intenti a radunare le forze e a osservare il 
mondo di sopra.
I più importanti tra i servitori di Colui che Trama nell’Ombra 
sono gli aboleth. Scacciati dal mare vero e proprio, hanno 
edificato un impero ombra nei tunnel che si dipanano sotto il 
fondale. Era dopo era, hanno raccolto i loro schiavi: locathah, 
sahuagin, avvizziti giganti delle tempeste, cittadini delle Cinque 
Nazioni sequestrati dalle loro navi. Gli aboleth meno interessati 
agli umanoidi si dedicano alla creazione di aberrazioni e 
mostruosità come i chuul. Anche se gli aboleth non hanno alcun 
legame diretto con i Signori della Polvere, tra i loro alleati ci 
sono anche alcuni immondi: demoni ombra e altri spiriti creati da 
Colui che Trama nell’Ombra. Oltre a ciò, gli aboleth possiedono 
ricchezze inimmaginabili e potenti artefatti risalenti all’Era 
dei Demoni, strumenti con cui possono armare i loro alleati o 
corrompere i loro oppositori quando la dominazione mentale 
diretta è impossibile.
In passato, gli aboleth hanno attaccato in massa, abbattendo 
le civiltà precedenti e fomentando l’ostilità tra sahuagin e giganti. 
Le regioni marine governate dagli aboleth hanno visto secoli 
oscuri, ma tali giorni sono di molto precedenti alla fondazione del 
Galifar, e l’umanità sa ben poco di questa minaccia.
Oggi gli aboleth sono dispersi nell’oceano, e spetta al DM decidere 
quanto siano effettivamente potenti. Hanno creato un impero segreto 
che si prepara a scuotere il mondo? Oppure sono pochi rifugiati, 
che si accontentano di aggredire qualche villaggio di pescatori e 
schiavizzare i naufraghi? Si considerino le seguenti possibilità.
Il Re Pirata. Una nuova ondata di pirateria si abbatte sulle 
navi commerciali che attraversano la zona di Capo Tempesta. Il 
nome del responsabile è Daskia la Rossa, un capitano Predatore 
delle Nuvole dei Principati di Lhazaar. Il capitano possiede alleati 
immondi e artefatti risalenti all’Era dei Demoni, che permettono 
al suo vascello di seminare perfino le navi Lyrandar e scomparire 
nella nebbia. Quando finalmente gli avventurieri riescono a 
trovarsi di fronte alla regina pirata, risulta subito evidente che 
essa è solamente l’agente di un malvagio pianificatore aboleth. 
Riusciranno i personaggi a fermare il vero nemico?
Attacco Sahuagin. Gli avventurieri rimangono coinvolti in ciò 
che sembrerebbe l’attacco del Dominio a una comunità costiera 
o a un pacifico vascello. Un aboleth ha assunto il controllo di un 
avamposto del Dominio e sta cercando di provocare tensione 
tra il Dominio e le terre emerse; potrebbe anche organizzare 
attacchi di pelleasciutta contro basi del Dominio. Riusciranno gli 
avventurieri a svelare l’intreccio?
Guerra Civile sul Mare. Una cabala di aboleth ha posto sotto 
il proprio controllo i governanti di Hal’shavar. Utilizzano la loro 
influenza per fomentare sommosse in tutto il Dominio, mettendo 
le città una contro l’altra. Questi conflitti potrebbero giungere a 
danneggiare anche viaggiatori neutrali; una guerra su larga scala 
potrebbe coinvolgere perfino Sharn o Capo Tempesta. È possibile 
che questa situazione metta a rischio l’intero Dominio? All’inizio 
gli avventurieri potrebbero imbattersi negli effetti collaterali del 
conflitto, finché uno studioso della Profezia Draconica non scopre 
che se il Dominio dovesse cadere, Colui che Trama nell’Ombra 
verrebbe liberato. Riusciranno gli avventurieri a porre fine alla 
guerra civile?
irreparabilmente. I personaggi vengono salvati da un gruppo di 
locathah Valraeani, responsabili di un allevamento nei pressi 
di una piccola isola. Mentre attendono che qualcuno venga a 
recuperarli, gli avventurieri entrano in confidenza con i locathah…  
e forse scoprono che l’isoletta nasconde un pericoloso segreto.
Senzamorte al Popolo. Alcuni visionari locathah, sahuagin 
ed elfi marini che li appoggiano, sono determinati a creare dei 
senzamorte sahuagin o locathah, come primo passo per portare 
l’uguaglianza nella regione. Questi rivoluzionari cercano ovunque 
le tombe collegate ai senzamorte, e gli artefatti che canalizzano il 
potere di Irian. I loro metodi saranno pacifici oppure violenti? Gli 
avventurieri li aiuteranno, o cercheranno di ostacolarli?
Vivo o Morto? Per rafforzare la propria popolarità presso la 
gente comune, la stirpe di Valraea dichiara che un eroe locathah 
è stato elevato alla Corte Imperitura: il primo non elfo ammesso. 
Si tratta della verità, o è una bufala per placare le masse? Gli 
avventurieri vengono assunti per indagare e, in caso si tratti di 
una truffa, per denunciarla. I committenti degli avventurieri fanno 
parte della resistenza locathah, o agiscono in incognito per conto 
del Dominio Eterno?
La Ricerca di Hal’thela. Il Protettorato desidera sperimentare 
il potere e le potenzialità dei kar’lassa, e il candidato migliore è 
Hal’thela, il kar’lassa collegato a Thelanis. La creatura si trova 
però molto in profondità nel territorio nemico. Riusciranno gli 
avventurieri a individuare la posizione del kar’lassa e a condurvi 
una squadra? Perché i sahuagin non lo utilizzano? Solo perché non 
riescono a controllare i capricci dei folletti? O forse l’intera regione 
è sotto una maledizione fatata, qualcosa che deve essere annullato, 
prima che chiunque possa esplorare l’area in sicurezza?
Gli Elfi Marini Oltre Valraea
La stirpe di Valraea è quella degli elfi marini del Mare del Tuono, 
ma essi non sono gli unici elfi marini di Eberron. Se si desidera 
interpretare un elfo marino senza doversi legare all’opprimente 
Protettorato, ci sono due strade alternative da esplorare.
La Stirpe di Marae. Il Protettorato di Valraea presidia il Mare del 
Tuono e protegge il confine Aereni verso tale mare, ma Aerenal 
non confina solo con il Mare del Tuono. Lungo la costa orientale, i 
guardiani di Golfo del Drago sono gli elfi della stirpe di Marae. Non 
si tratta di un insediamento, ma piuttosto di un’organizzazione 
militare. All’inizio dell’ultima incursione draconica, i Valraea 
vennero obbligati a servire la stirpe di Marae, ma nel Golfo del 
Drago essi non sono dei sottoposti, ma piuttosto dei soldati uguali 
a tutti gli altri. Qui, gli elfi marini Marae esplorano e combattono 
insieme a sahuagin e locathah. Si attengono rigidamente ai principi 
meritocratici propugnati da Aerenal, e hanno accolto ufficialmente 
nella stirpe alcuni dei loro soldati non elfi. Non hanno ancora mai 
proposto un non elfo per la Corte Imperitura, ma è sicuramente 
una via che potrebbero percorrere.
Gli Esuli di Lhazaar. Il conflitto tra la Corte Imperitura e la stirpe 
di Vol sconvolse Aerenal. Gran parte della stirpe di Valraea era 
formata da fedeli sostenitori della Corte Imperitura, ma c’erano 
alcuni, sia tra i Valraea che tra i Marae, che consideravano ingiusta 
la persecuzione subita da Vol e che combatterono contro i loro 
simili. Dopo la sconfitta di Vol, essi andarono in esilio insieme agli 
altri sostenitori della stirpe, e si recarono a nord, verso i Principati 
di Lhazaar. Alcuni di loro risiedono al largo delle coste di Farlnen, 
dove hanno abbracciato le tradizioni necromantiche delle Vele 
Sanguigne. Il resto ha seguito gli altri elfi fino a Orthoss, e oggi 
sono fieri cittadini del principato dei Sussurri nel Vento.

--- PAGE 138 ---
137
Capitolo 4   |   Domini Inesplorati
Le Rocche di Mror
Tol kollan! C’è chi dice che i nostri antenati vennero 
dai ghiacci, ma sappiamo tutti che sono solo sciocchezze. I nostri 
antenati sono le montagne vere e proprie. I draghi erano gelosi 
della loro possente statura, e così lanciarono un incantesimo 
che le addormentò tutte, questa è l’origine delle montagne. E 
noi nani? Noi siamo il sudore della loro fronte. Non mi credete? 
Andate a guardare il Volto di Mror! Nessuno potrebbe scolpire 
qualcosa del genere, amico mio; quella è la faccia originale della 
montagna. Quanto alle altre, beh, si sono semplicemente addor-
mentate a faccia in giù. Questa storia me l’ha raccontata mio 
padre, non vorrai mica dargli del bugiardo?
Nonostante le loro lunghe vite, i nani di Mror si curano stranamente 
poco o nulla di preservare il passato. Hanno molto a cuore la famiglia. 
Si aggrappano alle loro proprietà, che si tratti di terreni o beni più 
trasportabili. Combattono ferocemente quando devono proteggere le 
cose a cui tengono. Ma come dice il bardo Kessler, “gli Mror amano 
molto le loro storie, ma i fatti continuano a mettersi di traverso”. I 
cantastorie Mror conoscono una miriade di storie sulle possenti gesta 
degli eroi dei clan, ma se si tratta di definire date o fatti verificabili, le 
cose si fanno confuse. Registri di debiti, matrimoni, adozioni e cose 
del genere vengono stilati dagli scribi Sivis, ma la storia generale 
viene affidata per buona parte ai racconti dei cantastorie, che 
rendono la storia interessante. Una storia specifica potrebbe essere 
attribuita a tre secoli diversi da tre clan diversi e il cattivo di una storia 
potrebbe diventare l’eroe nella rocca vicina.
Storia degli Mror
I nani non sono originari del Khorvaire, ma nessuno sa 
esattamente come o da dove siano arrivati. Molti cantastorie 
concordano nel dire che i nani giunsero da una terra di ghiaccio 
e di gelo anche se, come dimostra l’epigrafe di apertura di questa 
sezione, non tutte le storie confermano questa versione. Anche 
se questo può bastare per gli Mror, gli altri studiosi continuano 
a discutere sul loro luogo d’origine e su come siano giunti nel 
Khorvaire. La teoria più popolare vuole che i primi nani siano 
venuti dalla Distesa Glaciale, attraversando un semipiano di 
transito nascosto a Khyber. I sostenitori di questa teoria credono 
che nella Distesa Glaciale esista una civiltà nanica sconosciuta 
(o quanto meno che esistano le sue rovine) in attesa di essere 
scoperta. Una seconda teoria popolare vedrebbe i nani partire 
dalla Tundra Tashana di Sarlona e veleggiare fino al Khorvaire 
per sbarcare nei Principati di Lhazaar millenni prima dei coloni 
umani. Tuttavia, la cultura dei nani Akiak moderni si sovrappone 
poco o nulla a quella Mror, e non sembra esistere nessuna prova 
del fatto che abbiano mai costruito delle navi. La teoria più esotica 
è quella che vedrebbe sia i nani di Sarlona che quelli del Khorvaire 
provenire entrambi da Risia, e che esista ancora una grande 
civiltà nanica nascosta tra i ghiacci Risiani. Sebbene la storia delle 
origini possa variare di clan in clan, tutti i cantastorie concordano 
nel definire le successive grandi partizioni della storia di Mror.
Sol Udar: Il Reame Sotterraneo
Qualunque sia il luogo di provenienza dei nani, le loro radici 
affondano nel terreno del Khorvaire. I cantori funebri Dhakaani 
cantano di battaglie tra i nani e i dar combattute in vaste 
sale nelle viscere della terra. Le cronache Dhakaani (molto 
JÚLIO AZEVEDO

--- PAGE 139 ---
138
Capitolo 4   |   Domini Inesplorati
più accurate di quelle dei nani) mostrano che i Dhakaani 
incontrarono i nani nella tarda era dell’Impero Dhakaani e li 
spinsero a est, fino a giungere a uno stallo. Gli antichi nani 
non avevano i numeri o le risorse per minacciare Dhakaan, ma 
si trincerarono sotto le Montagne Piediferro e resistettero a 
innumerevoli assalti. I dar non avevano bisogno di quei territori 
e col passare del tempo decisero che gli sforzi per conquistarli 
sarebbero stati superiori alle ricompense. Fu questa l’origine di 
ciò che i nani chiamano Sol Udar, il Reame Sotterraneo.
Mallanok: L’Esilio
La successiva grande era nella storia di Mror fu Mallanok, l’Esilio. 
A un certo punto (difficile stabilire se anni o secoli dopo) alcuni 
guerrieri nanici furono esiliati dal Reame Sotterraneo e fondarono 
una nuova dimora sulle montagne soprastanti, assieme alle famiglie 
e ai seguaci. Il motivo dell’Esilio varia in base agli interlocutori. 
I cantastorie Mroranon affermano che Re Mror di Sol Udar non 
riusciva a decidere quale dei suoi tredici eredi dovesse succedergli 
sul trono, e così inviò quegli eroi all’esterno, sulle montagne, affinché 
si dimostrassero degni del suo regno. I Soldorak affermano che Re 
Mror era un tiranno debole e che esiliò i tredici eroi perché temeva 
un’insurrezione. Il Professor Melian Mit Davandi di Korranberg 
sostiene la teoria secondo cui gli antichi nani esiliavano in superficie 
i loro criminali anziché gestire un sistema carcerario, e che quindi i 
fondatori delle Rocche di Mror sarebbero un pittoresco assortimento 
di criminali e soggetti indesiderati. La verità è sepolta sotto il peso di 
migliaia di anni e forse non verrà mai alla luce.
Dul Krok: Le Pietre Insanguinate
l’Esilio fu seguito da Dul Krok, le Pietre Insanguinate. Quando 
l’umanità giunse nel Khorvaire, le Montagne Piediferro furono 
divise in tredici potenti clan di nani. Questi nani delle montagne 
erano fieri e bellicosi, ma erano invischiati in faide antiche, 
storici conflitti che impedivano loro di far progredire la cultura in 
modo significativo, o di influenzare il mondo. Mentre gli umani 
si diffondevano nelle terre circostanti, i nani continuavano a 
dedicare energie e risorse ai loro costanti atti di vendetta. Pur 
essendo guerrieri indiscutibilmente possenti e creatori di armi 
pregiate, le loro radicate divisioni ostacolavano ogni progresso. I 
nani Piediferro non erano gli unici nani del Khorvaire; alcuni si 
erano diffusi a est in quelli che oggi sono i Principati di Lhazaar. 
Furono soprattutto i nani di Lhazaar a integrarsi con gli umani 
e a diffondersi a ovest insieme a loro, ma ci fu anche qualche 
sporadico Mror che decise di lasciarsi alle spalle le sue faide per 
contribuire a porre le fondamenta dei nuovi regni.
Bal Dulor: Il Grande Dolore
Man mano che le Cinque Nazioni prendevano forma, l’umanità 
si teneva per buona parte alla larga dalle Montagne Piediferro, 
lasciando i nani alle loro faide. Dopo l’ascesa del regno unito di 
Galifar, il Principe Karrn finalmente fece uno sforzo concreto per 
pacificare i nani delle montagne. Quest’epoca è nota come Bal 
Dulor, il Grande Dolore. I soldati del Galifar erano disciplinati e 
approfittarono delle faide esistenti, isolando i clan o aizzandoli 
gli uni contro gli altri. Le fortezze centrali delle rocche erano 
inespugnabili, ma il Galifar occupò le terre circostanti. Si giunse 
al seguente compromesso: i nani sarebbero rimasti signori dei 
loro territori, ma in quanto sudditi di Galifar, sarebbero stati 
costretti a pagare tasse e tributi.
Korran Hal: La Benedizione di Korran
Anche se il Grande Dolore fu fonte di profonda vergogna per i 
nani, li obbligò a porre fine alle loro violente faide e a radunare i 
fondi per pagare i loro tributi. I guerrieri divennero minatori e le 
Montagne Piediferro si rivelarono una fonte straordinariamente ricca 
di giacimenti minerari. I cantastorie Mror narrano che il Sovrano 
Onatar costruì la sua forgia tra le montagne e che Kol Korran 
nascose il suo tesoro sotto di esse; gli altri studiosi ipotizzano che 
possa esserci una forza soprannaturale più inquietante all’opera 
sul posto, come per esempio un signore supremo legato all’avidità 
e imprigionato sotto i picchi. Qualunque sia la verità, questo diede 
inizio al periodo noto come Korran Hal, la Benedizione di Korran. 
Nonostante le tasse da versare al Galifar, gli Mror prosperarono 
e svilupparono una società fiorente. Anche se le antiche faide 
non furono mai dimenticate, la violenza cessò di essere la prima 
risposta. I portatori del Marchio del Drago dell’Interdizione, i nani 
del Clan Kundarak, furono accettati tra i Dodici e divennero il Casato 
Kundarak. Collaborando strettamente con il Casato Sivis, i Kundarak 
fecero buon uso delle loro ricchezze e del potere del loro marchio del 
drago per fondare la Gilda dei Banchieri, e la loro influenza contribuì 
ad avviare una nuova ondata di cambiamenti culturali.
Tra Halor: La Rivelazione
Quando i nani ampliavano le loro miniere e le loro roccaforti, di tanto 
in tanto trovavano dei tunnel e degli avamposti che sembravano 
collegati a Sol Udar... avamposti che in apparenza erano stati 
abbandonati molti anni fa. I nani continuarono a scavare sempre 
più in profondità, verso il Reame Sotterraneo, e all’inizio del decimo 
secolo questo li portò a una serie di scoperte rivoluzionarie che 
collettivamente presero il nome di tra Halor, la Rivelazione. I minatori 
e i costruttori trovarono le tracce di un vasto e stupefacente impero 
sotterraneo, con tanto di gigantesche città e palazzi al di sotto delle 
rocche moderne. I primi esploratori trovarono vari tesori di pregiata 
fattura, assieme alle tracce di altre miniere e fortezze ancora più in 
profondità. Era evidente che quelle città erano state costruite da nani, 
e il fatto che anziché interrogarsi sul fato dei costruttori di quel reame 
abbandonato, i nani considerarono la scoperta un miracoloso colpo 
di fortuna e una prova del luminoso destino collettivo che li attendeva, 
la dice lunga sul carattere degli Mror.
Mror Solu: I Reami di Ferro
Nel frattempo era scoppiata l’Ultima Guerra. Nell’ultimo decennio 
il Karrnath aveva costantemente alzato le tasse e preteso un 
contributo in truppe. Ma i nani erano stati conquistati molto tempo 
addietro dal Galifar, mentre il Karrnath era soltanto un frammento 
di quel regno infranto. Ispirati da Sol Udar e intuendo quanto il 
loro popolo si fosse evoluto dai tempi del Grande Dolore, i signori 
delle rocche si radunarono nello Mror Aulan, il Consiglio di Ferro. 
I signori del Consiglio di Ferro proclamarono la loro unione e la 
sovranità degli Mror Solu, i Reami di Ferro, un nome che ancora 
oggi gli stessi Mror sono soliti tradurre come le Rocche di Mror. 
Vale la pena di sottolineare che chiamandosi Mror, i nani non 
professano fedeltà al Clan Mroranon o all’antico re di Sol Udar; si 
definiscono semplicemente “il Popolo di Ferro”.
Dol Udar: La Guerra Sotterranea
Il periodo che seguì fu inizialmente noto come Aul Aur, l’Età dell’Oro. 
Durante l’Ultima Guerra il Karrnath era impegnato in azioni di 
rappresaglia, era fiaccato dalle carestie e dagli attriti con le nazioni 
confinanti e non aveva abbastanza forze per sedare la ribellione.
Piediferro o Brina Bianca?
Le Rocche di Mror occupano la regione montuosa che separa 
il Karrnath dai Principati di Lhazaar. I nani Mror occupano 
quest’intera regione e la chiamano tra Mroreln, i Piedi di Ferro. 
Quando gli umani arrivarono per la prima volta nel Khorvaire e 
colonizzarono i Principati di Lhazaar, chiamarono l’imponente 
catena montuosa a ovest le Montagne della Brina Bianca.
Oggi gli Mror e la maggior parte delle altre razze chiama 
Montagne Piediferro l’intera regione, ma gli abitanti dei Principati 
di Lhazaar continuano a usare il nome di Montagne della 
Brina Bianca e alcuni usano questo termine in riferimento alle 
montagne a est del Lago Specchio.

--- PAGE 140 ---
139
Capitolo 4   |   Domini Inesplorati
I nani ampliarono i loro confini ed esplorarono Sol Udar, 
rivendicando strutture e mirabolanti reliquie. Ma presto 
scoprirono cosa era accaduto agli antichi nani del Reame 
Sotterraneo, e perché il regno non avesse mai contattato gli 
esuli. I nani dei tempi antichi erano stati spazzati via migliaia di 
anni fa dai daelkyr, perché Sol Udar confinava con il semipiano-
prigione di Dyrrn il Corruttore, uno dei daelkyr più possenti. I 
primi esploratori trovarono dei curiosi strumenti fatti di carne 
e d’osso... e poi scoprirono le creature che li avevano fabbricati. 
Orde di dolgrim emersero dalle profondità. Intere colonie furono 
perdute e reclamate dalla corruzione degli illithid. Mentre le 
Cinque Nazioni combattevano nell’Ultima Guerra, gli Mror 
furono trascinato nella Dol Udar, la Guerra Sotterranea, descritta 
in maggior dettaglio nella sezione “Il Reame Sotterraneo”.
Oggi le Rocche di Mror si trovano in una situazione di stallo 
contro le aberrazioni sotterranee e sono sospese in bilico tra l’Età 
dell’Oro e la Guerra Sotterranea. Anche con le loro proprietà 
attuali, i nani continuano a estrarre vaste ricchezze dalle loro 
miniere. I clan vanno fieri dei tesori recuperati dalle profondità 
e gli artefici Mror continuano a studiare gli antichi artefatti. 
Sebbene i nani siano numericamente inferiori, il loro potere 
economico e le loro solide fortificazioni hanno scoraggiato 
qualsiasi ritorsione da parte dei Karrnathi e nessuno si è opposto 
alla loro richiesta di riconoscimento nel Trattato di Fortetrono. I 
nani sono un popolo fiero e prospero... ma le vecchie faide sono 
dure a morire. Il Reame Sotterraneo resta un sontuoso miraggio 
e una letale minaccia. E le tensioni vengono ulteriormente 
esacerbate dagli altri tesori recuperati dalle profondità... tesori 
fabbricati non dai nani, bensì dai daelkyr.
Cosa Definisce gli Mror?
I nani non sono umani. Al momento di creare un personaggio 
Mror, un giocatore dovrebbe interrogarsi sui modi in cui i nani 
differiscono dagli umani. I clan svolgono un ruolo centrale 
nella cultura Mror; specialmente dopo la riscoperta del reame 
Sotterraneo, un nano Mroranon appare molto diverso da un nano 
Soldorak. Ma esistono alcuni tratti in comune che vale la pena di 
tenere a mente per qualsiasi personaggio Mror.
Biologia
Sebbene i nani del Reame Sotterraneo avessero trascorso tutta 
la vita sottoterra, i nani Mror nacquero sulla superficie delle 
Montagne Piediferro. I nani Mror apprezzano la luce del sole e 
i colori, e i loro edifici solitamente sono dotati di finestre, anche 
se i nani non hanno bisogno della luce. L’oscurità assoluta annulla 
la loro scurovisione, ma si tratta solo di un fastidio e non di un 
ostacolo insormontabile, e molti tunnel minerari e tratti del 
Reame Sotterraneo sono privi di fonti di luce.
Di conseguenza, i ritmi circadiani dei nani sono più flessibili 
rispetto a quelli degli umani. Anche se è importante mantenere una 
certa regolarità, il giorno e la notte hanno poco significato per gli 
Mror. Le comunità Mror sono attive a ogni ora e i principali negozi 
e botteghe degli Mror sono sempre aperti. La “vita notturna” è un 
concetto che non esiste nella società degli Mror, e gli intrattenimenti 
sono disponibili a tutte le ore, quindi gli Mror in viaggio sono spesso 
frustrati dalle opportunità limitate che offrono le comunità umane.
La Guerra Sotterranea
Così come i personaggi delle Cinque Nazioni sono definiti 
dall’Ultima Guerra, gli Mror sono definiti dalla Dol Udar, la Guerra 
Sotterranea. Al momento questo conflitto è in stasi, ma non c’è stata 
nessuna vittoria certa e la minaccia permane. Quando la guerra era 
al suo apice, tutti gli Mror vivevano quotidianamente nella paura 
degli attacchi delle aberrazioni, e le risorse della società venivano 
convogliate nelle operazioni belliche. Le Rocche di Mror sono più 
piccole delle Cinque Nazioni e l’impatto del conflitto fu più intenso. 
Tutti i civili furono coinvolti in esercitazioni di combattimento per 
prepararsi all’assalto dei dolgrim e tutti erano tenuti a contribuire 
allo sforzo bellico, riparando o producendo armi e armature, 
ripristinando le fortificazioni o combattendo. Per gli Mror, questa è 
la fonte dei tratti razziali Addestramento da Combattimento Nanico 
e Competenza negli Strumenti. Per esempio, se un personaggio è 
competente nelle scorte da mescitore, potrebbe essersi occupato 
della preparazione delle scorte per i soldati.
Nella creazione di un personaggio o di un PNG Mror, è 
importante chiedersi in che modo la guerra l’abbia influenzato 
e come tutto questo si rispecchi nella sua classe e nelle sue 
competenze. Ecco alcune domande su cui riflettere:
•	 Il personaggio ha combattuto in prima linea, lottando contro 
le aberrazioni delle profondità? Se è così, qual è la cosa più 
terrificante che ha visto nel conflitto? È rimasto segnato dalle 
sue esperienze o oramai non si lascia più spaventare da niente?
•	 Se non ha combattuto nel Reame Sotterraneo, ha prestato servizio 
nelle squadre civili di supporto? Ha trascorso la sua infanzia ad 
affilare asce e riparare armature? Si è tenuto fuori dal conflitto 
grazie alle conoscenze di famiglia oppure si è rifiutato di servire?
•	 Chi o cosa ha perso nel conflitto? Aveva investito i suoi 
averi in una colonia o in una miniera che è stato necessario 
abbandonare? Ha un fratello o una persona cara dispersa nelle 
profondità? E se sì, è sicuro che sia morta o forse potrebbe 
essere prigioniera di Dyrrn?
•	 Sogna di addentrarsi ulteriormente nelle profondità o 
preferirebbe vedere il Reame Sotterraneo sigillato per sempre?
La Famiglia Prima di Tutto
Le Rocche di Mror sono una società feudale, un mondo fatto di 
rocche, guglie e famiglie. Esistono dodici rocche attive, ognuna 
governata da un clan regnante che impartisce il suo nome alla rocca 
(quindi Rocca Droranath è retta dal Clan Droranath). Ogni rocca è 
poi suddivisa in territori più piccoli chiamati guglie, ognuna eretta da 
un clan, legate da antichi vincoli di parentela e di matrimonio al clan 
regnante. All’interno di una guglia, le varie famiglie detengono una 
sorta di contratto di locazione con il clan locale. La terra appartiene 
a un clan o a una famiglia e molte attività commerciali sono attività 
di famiglia. Tutte le famiglie sono di vecchia data: la creazione di una 
nuova famiglia è un evento estremamente raro.
Gli Mror attingono alla loro storia tramite le narrazioni, di cui i 
clan e le famiglie sono i personaggi protagonisti. Di solito una storia 
Mror fa riferimento agli eroi e ai nemici usando soltanto i nomi di 
famiglia. Quindi in Mroranon e il Re dei Troll, non ha importanza 
esattamente dove sia ambientata la storia o chi sia lo Mroranon 
in questione; è una storia su un Mroranon. In una versione è un 
giovane eroico e in un’altra è un veterano segnato da mille battaglia, 
ma viene sempre descritto come Mroranon. E in entrambi i casi, 
tutti i Mroranon si sforzeranno di emulare quell’esempio. Là dove 
gli elfi Tairnadal cercano di emulare degli antenati specifici, i nani 
Mror considerano la loro famiglia un insieme più compatto. La 
famiglia di un nano è un’estensione diretta della sua identità; è 
naturale che un nano aiuti un familiare nel momento del bisogno, 
e tradire un familiare equivale pugnalarsi a una mano. È da questa 
meccanica che nascono le faide e le alleanze: se un nano subisce 
un torto da un nano Hronnath, la colpa ricade sul Clan Hronnath, e 
non semplicemente sull’individuo. Per fare un altro paragone con gli 
elfi, gli Aereni preservano i loro antenati come senzamorte. Gli Mror, 
al contrario, non sentono il bisogno di preservare nessun individuo 
specifico: preservano la loro famiglia vivendo all’altezza delle sue 
aspettative e arricchendo la sua storia. Gli Mror non sono nemmeno 
troppo pignoli quando si tratta di seguire le tradizioni degli antenati, 
come dimostrato da quei clan che utilizzano i simbionti; ciò che si fa 
è meno importante del come lo si fa, dei valori che si sostengono e 
dei confini che non si oltrepassano.
Questo non significa che gli Mror non si assumono la 
responsabilità personale delle loro azioni o che non vadano 
fieri delle loro gesta personali. Le imprese dei nani viventi sono 

--- PAGE 141 ---
140
Capitolo 4   |   Domini Inesplorati
generalmente attribuite ai loro nomi, ma quando verranno 
collocate storicamente, difficilmente quei nomi saranno collegati 
all’individuo. Ogni nano spera invece che le sue grandi gesta 
siano aggiunte alle raccolte di storie che si narrano sulla sua 
famiglia e di non compiere misfatti che ne infanghino il nome.
Al momento di creare un personaggio o un PNG Mror, è opportuno 
prendere in considerazione la sua famiglia. Il personaggio fa parte 
di un semplice clan o di un clan regnante? In quest’ultimo caso, è 
abbastanza vicino al potere da acquisire il background del nobile o 
è un erede minore? Proviene da una famiglia di locatari, e se sì, che 
attività svolge la sua famiglia? Ma soprattutto, qual è il carattere della 
sua famiglia? Quando la gente racconta storie sulla sua famiglia, 
quali virtù mette in evidenza? Esiste qualcosa di particolare per cui 
la sua famiglia è ricordata, qualche impresa acclamata da emulare o 
qualcosa che un membro della famiglia non dovrebbe mai fare? Certe 
famiglie hanno dei tabù specifici; un Tronnan non deve mai violare la 
parola data mentre un Holladon non deve mai respingere un ospite. 
La famiglia del personaggio ha tradizioni di questo tipo?
Dovrà inoltre prendere in considerazione in che modo la sua 
famiglia è stata influenzata dalla Dol Udar. Aveva investito la sua 
fortuna nelle profondità, e quando gli orrori sono emersi ha perso 
una fortuna? Ha combattuto in prima fila o è rimasta per buona parte 
nel mondo di superficie? Possiede un tesoro di famiglia recuperato 
dal Reame Sotterraneo, come un oggetto leggendario o un artefatto 
che un giorno potrebbe avere l’onore di impugnare? È disposto ad 
abbracciare i simbionti o è disgustato dagli strumenti dei daelkyr?
Infine, in che rapporti è il personaggio con la sua famiglia? 
Se è in buoni rapporti, perché ha lasciato le Rocche di Mror? Il 
capitolo 1 di Eberron: Rinascita Dopo l’Ultima Guerra include 
una tabella con alcuni suggerimenti al riguardo. Se è in cattivi 
rapporti, cosa è successo? È una situazione che spera di risolvere 
o ha voltato le spalle alla sua famiglia? Il giocatore può discutere 
con il DM del ruolo che la famiglia potrebbe svolgere nella 
campagna: qualche cugino bisognoso di aiuto potrebbe chiedere 
l’aiuto del personaggio o trascinarlo in una nuova faida; oppure è 
meglio che la famiglia rimanga sullo sfondo?
Lunga Vita e Storie Ricche
L’atteggiamento degli Mror verso la famiglia è esemplificativo 
di come essi gestiscano le loro lunghe vite. Un nano può vivere 
fino a 350 anni; intellettualmente, matura allo stesso ritmo degli 
umani, ma in genere non è considerato adulto fino all’età di 50 anni 
circa. Questo è dovuto al fatto che i nani hanno un basso tasso di 
fertilità e che il loro picco riproduttivo si collochi tra i 50 e i 120 
anni. Prima dei 50 anni, un nano Mror solitamente è impegnato 
a imparare un mestiere e lavora direttamente per i suoi genitori 
o i suoi zii; dal 50 anni in poi, un nano inizia a pensare al proprio 
ramo dell’albero di famiglia e al mestiere di famiglia.
In netto contrasto con gli elfi di Aerenal, i nani Mror vivono 
ignorando per buona parte il passare del tempo; scelgono 
consapevolmente di non annotare ogni dettaglio e di non 
ricordare ogni persona per concentrarsi semplicemente sui 
momenti e sulle idee migliori.
Per loro le storie sono più importanti dei fatti concreti. Gli 
individui vanno e vengono, ma la famiglia rimane e le storie 
continuano. E gli Mror adorano profondamente le storie. 
Come i dar, preferiscono le storie basate sui fatti ai racconti di 
pura fantasia, ma per loro una storia dovrebbe essere sempre 
appassionante: fintanto che lo spirito è sincero, esagerare qualche 
dettaglio non è un problema. Quindi, quando un bardo cantastorie 
funge da custode della storia, il suo ruolo come intrattenitore è 
importante quanto il suo ruolo di sapiente, se non di più.
I nani Mror possono apparire spacconi agli occhi degli stranieri: 
non perdono occasione di raccontare le storie delle loro imprese. 
Tuttavia non cercano di monopolizzare ogni conversazione con i 
loro racconti, ma si aspettano che anche gli altri condividano le 
loro storie. Se non lo fanno, saranno gli stessi Mror a magnificare 
le imprese dei propri compagni. Chi passa molto tempo in 
compagnia degli Mror si abitua presto alla frase Tol kollan, che 
tradotta in Comune significa: “Questo mi ricorda una storia”. 
Gli Mror odiano gli incontri troppo veloci: pensano che in ogni 
raduno dovrebbe esserci tempo sufficiente per scambiarsi storie. 
Chi interpreta un personaggio Mror dovrebbe inventarsi qualche 
storia preferita e divertirsi a raccontare in modo teatrale le vicende 
delle avventure vissute (sia le sue che quelle dei suoi compagni 
avventurieri), esaltando ed enfatizzando i momenti migliori.
Grandi Doni e Ricchezze Storiche
Gli Mror sono noti per il loro amore per gli oggetti... o meglio, il 
loro amore per i tesori. In parte questo è collegato a una profonda 
passione per le opere di qualità. I nani apprezzano la bellezza, ma 
resistenza e funzionalità sono molto più importanti, come dimostrato 
dalla prontezza con cui molti nani abbracciano i grotteschi simbionti. 
Tuttavia, i nani non sono avidi accaparratori; sebbene esistano 
certe famiglie note per la loro parsimonia, la generosità è una virtù 
importante per gli Mror. Per quanto possano amare i loro tesori, sono 
entusiasti di poter offrire il regalo perfetto: in questo modo dimostrano 
che possono permettersi di cedere un tesoro e di riconoscere chi 
saprà apprezzarlo e farne buon uso. Una delle tradizioni più diffuse 
in un grande banchetto prevede che ogni grande eroe presente 
(solitamente gli eredi dei clan regnanti) offrano un dono al padrone di 
casa accompagnato dal racconto di come abbia ottenuto quel dono; 
chi offre il dono migliore viene servito per primo al banchetto.
Anche se il personaggio non avrà l’opportunità di partecipare a 
molti banchetti, è opportuno riflettere su questa tradizione quando il 
tempo e le circostanze lo permettono. Il personaggio ha l’opportunità 
di fare a un compagno il dono perfetto? C’è un tesoro che possiede e 
che potrebbe essere più adatto a un altro dei suoi compagni?
Gli Mror sono profondamente interessati agli oggetti che 
hanno una loro storia. Ogni famiglia possiede i propri tesori 
ancestrali. A volte si tratta degli oggetti magici più potenti 
che i nani hanno acquisito, nella fattispecie gli artefatti e gli 
oggetti leggendari recuperati dal Reame Sotterraneo nel corso 
dell’ultimo secolo; parte dell’orgoglio dei clan regnanti deriva dai 
tesori che possono sfoggiare. Ma un tesoro di famiglia può anche 
essere un oggetto comune che ha partecipato a molte storie 
epiche. Come già accennato in precedenza, a nessuno importa 
quale specifico erede di Mroranon sia l’eroe protagonista di  
Mroranon e il Re dei Troll. Ma se la casa possiede ancora il bracciale 
che quell’eroe ha ricavato dall’anello che il re dei troll portava al naso, 
il possesso di quella reliquia sarà una grande fonte di orgoglio. In 
quanto avventuriero Mror, il personaggio vorrà conoscere la storia 
dei tesori che recupera: chi ha forgiato questa spada corta lingua di 
fiamme e quali battaglie ha visto? Vale inoltre la pena di prendere in 
considerazione gli oggetti di sua proprietà a cui è più affezionato: in 
che modo le loro storie si evolvono parallelamente alla sua?
Famiglie Mror e 
Casati Portatori del Marchio
Quasi tutte le attività commerciali degli Mror sono attività di famiglia 
tramandate di generazione in generazione. Tuttavia, le famiglie 
possono adattarsi alle circostanze che cambiano e spesso lo fanno. 
L’arrivo dei casati portatori del marchio, in particolare, ha costretto 
molte famiglie a scegliere una strada diversa o a trovare il modo 
di collaborare con i casati. La famiglia Jolnar di Rocca Toldorath è 
stata una famiglia di guaritori per molte generazioni, ma non poteva 
competere con le capacità curative del Casato Jorasco. Con il tempo i 
Jolnar si sono specializzati nella coltivazione di erbe medicinali e altre 
scorte mediche richieste dai Jorasco. Si dedicano ancora alla salute 
altrui, ma hanno trovato il modo di collaborare con i Jorasco invece di 
sfidarli direttamente. In breve, le famiglie Mror sono più flessibili di 
quelle Tairnadal o Aereni. Sono disposte a cambiare le loro tradizioni 
o tecniche specifiche per adattarsi ai tempi che cambiano; ciò che 
conta è rimanere fedeli ai valori centrali della famiglia.

--- PAGE 142 ---
141
Capitolo 4   |   Domini Inesplorati
Moda
Ogni abito racconta una storia e i nani Mror amano raccontare storie 
anche con gli abiti: storie del clan e della famiglia, storie di fede e 
di personalità. Come accade con la maggior parte delle proprietà 
Mror, la qualità degli abiti viene per prima. Di conseguenza, i nani 
delle famiglie minori potrebbero avere un singolo abito, ma di buona 
fattura e resistente. Sebbene i tagli base siano pochi, gli Mror danno 
grande importanza agli accessori, e i loro abiti spesso includono 
elementi che possono essere rovesciati, spostati e rimossi. Le spille 
hanno un importante significato culturale, e possono raffigurare 
emblemi di famiglia, sigilli dei clan regnanti, simboli dei Sovrani di 
cui si desidera avere il favore, o perfino espressioni d’umore; certe 
spille significano “lasciami stare” o “cerco compagnia”. Altri tipi di 
gioielli (anelli, catene, bracciali) sono comunemente indossati dai 
nani di entrambi i sessi; spesso sono un’opportunità di ostentare la 
propria ricchezza, ma certi ornamenti di ferro sono indossati anche 
dai popolani. Il dultar, la lama di sangue, è un pugnale indossato sia 
come strumento pratico che come dichiarazione di affiliazione; a ogni 
clan regnante è associato uno stile specifico di dultar. Ogni nano Mror 
può immediatamente identificare il clan di un altro nano dal suo 
dultar; nel caso di uno straniero, per riconoscerne uno è necessario 
effettuare con successo una prova di Intelligenza (Storia) con CD 13.
Molti Clan Mror prediligono le tenute dall’aspetto marziale, 
specialmente dopo Dol Udar. Tuttavia, non tutti amano indossare 
pesanti armature d’acciaio tutto il giorno e gli Mror spesso 
usano leghe leggere e strati di metallo sottili per forgiare le loro 
armature. Molti Mror indossano armature decorative che usano 
le statistiche delle armature leggere ma danno l’impressione 
generale di una corazza di piastre più pesante, anche se chiunque 
sia competente nelle armature medie o pesanti riconoscerà 
immediatamente la loro natura decorativa.
Barbe e baffi sono comuni presso gli Mror, ma gli stili variano di 
clan in clan e di famiglia in famiglia. Certe famiglie preferiscono le 
barbe pareggiate con precisione. Molti clan intrecciano delle perle 
nelle barbe e i disegni delle perle possono invocare il favore di certi 
Sovrani o omaggiare un clan. La tintura di barbe e capelli viene 
spesso usata come forma di espressione personale.
I clan che hanno abbracciato l’uso dei simbionti (nella fattispecie 
i Soldorak, i Toranath e i Narathun hanno sviluppato molte mode 
esotiche nel corso dell’ultimo secolo. Per questi nani, indossare 
abiti o accessori di natura simbiotica è un segno di coraggio e di 
potere, simile a quello di un cacciatore che indossa le pelli degli 
animali che ha sconfitto. Gli abiti viventi solitamente hanno una 
superficie simile al cuoio, a cui spesso si aggiungono placcature 
chitinose o sporgenze ossee. Gli schemi e i colori possono 
cambiare per riflettere l’umore del portatore, e un mantello 
vivente può ondeggiare o svolazzare di sua spontanea volontà. Gli 
abiti viventi sono autopulenti e autoriparanti, e si nutrono delle 
secrezioni del portatore (soprattutto del sudore). Attualmente sono 
i Narathun a vantare i migliori artigiani-allevatori di abiti viventi, e 
gli stili sono costantemente in evoluzione.
Cucina
I nani Mror sono dotati di una straordinaria costituzione e 
sono resistenti ai veleni. Grazie a questi tratti, possono gustare 
certe pietanze che altri dovrebbero evitare. I nani vivono sulle 
montagne più alte e negli insediamenti sotterranei; alcune carni 
e verdure possono risultare familiari agli abitanti delle Cinque 
Nazioni, ma si fa un ampio uso anche di funghi e muschio. Il 
protoplasma rosso è una forma di melma pacifica che viene 
allevata come bestiame e usata in numerosi piatti. Lo stufato 
Mror può nauseare i palati più delicati ma è completamente 
innocuo per ogni creatura resistente ai danni da veleno, e molti 
halfling tozzi delle Pianure Talenta apprezzano la cucina Mror.
Anche l’alcol è una forma di veleno, e i liquori Mror devono 
essere straordinariamente forti per alterare la mente dei robusti 
nani. I distillatori Mror spesso usano i funghi per produrre 
alcolici o bevande a base di sostanze che procurano leggeri effetti 
allucinogeni. Le bevande delle Cinque Nazioni sono molto deboli 
per i parametri degli Mror e alcuni considerano la capacità di 
mescere le proprie bevande uno strumento di sopravvivenza 
quando si viaggia in terra straniera. Inoltre, quando uno straniero 
fa visita agli Mror, i padroni di casa si premurano di impedire al 
viaggiatore di comprare delle bevande che potrebbero ucciderlo.
Religione
I cantastorie Mror affermano che i nani sono il popolo 
originariamente scelto dai Sovrani, e specialmente da Kol Korran 
e Onatar. È una curiosa coincidenza che kol sia la parola Nanica 
per “commercio” e che dol significhi “guerra”, e i cantastorie 
affermano che il Viaggiatore rubò i nomi dei Sovrani dai nani 
durante l’Esilio. I sacerdoti del Picco di Krona affermano che Kol 
Korran si rivelò all’eroe Mroranon e promise ai nani che li avrebbe 
resi ricchi se essi avessero ricordato il suo nome e seguito il suo 
sentiero, mentre i cantastorie di Rocca Doldarun giurano che l’eroe 
Doldarun era il figlio di Dol Dorn e Dol Arrah. Gli annali della 
Biblioteca di Korranberg mostrano che i missionari Zil erano attivi 
sulle Piediferro nei secoli precedenti a Bal Dulor e alcuni sapienti 
affermano che queste storie potrebbero essere state diffuse da 
qualche ingegnoso missionario. Qualunque sia la verità, gli Mror 
possedevano già alcuni santuari dedicati ai Sovrani quando il 
giovane Karrn guidò le sue forze a conquistare le rocche.
Gli Mror rendono omaggio a tutti i Sovrani: Kol Korran e 
Onatar sono i più amati, ma anche Boldrei e Olladra vengono 
invocati spesso. I clan Doldarun, Mroranon e Soranath sono 
particolarmente devoti, mentre i Droranath, i Soldorak e i 
Toldorath sono i più pragmatici. Il Sangue di Vol e i Sei Oscuri 
possono contare su un piccolo seguito a Narathun.
Il Reame Sotterraneo
Ogni clan esercita il dominio su una guglia, mentre i clan regnanti 
rivendicano il controllo su tutti i territori rimanenti posseduti dalla 
rocca. Ufficialmente, un clan esercita il dominio sul suo territorio e 
su tutto ciò che si trova sotto di esso. All’inizio del decimo secolo, 
i minatori di varie rocche scavarono fino a raggiungere il reame 
sotterraneo. Vasti tunnel scavati dalla magia elementale sfociavano 
in grandi sale e città sotterranee costruite con tecniche di gran 
lunga superiori a quelle degli scavaterra Mror moderni. Le vie 
erano illuminate da fiamme perenni e una serie di incantamenti 
ambientali garantiva un’aria pura e un clima piacevole. Forse i 
nani avrebbero dovuto dimostrarsi più curiosi riguardo al fato 
dei costruttori, ma le antiche sale erano interamente vuote e non 
c’era alcuna traccia di sangue o ossa. Per gli scopritori, quelle sale 
vuote non avevano nulla di minaccioso ma erano anzi un dono dei 
Sovrani: un reame stupefacente in attesa di essere popolato.
I capiclan proseguirono con cautela, ma furono attirati in 
profondità dalla scoperta di meraviglie sempre più grandi. Le antiche 
forge del reame promettevano di rivelare tecniche dimenticate e 
pronte per essere riutilizzate. Gli esploratori fecero ritorno con vari 
ornamenti d’oro e d’argento, rinvenuti semplicemente sulla via, in 
attesa di essere raccolti. E poi c’erano le miniere: miniere molto più 
Le Rocche di Mror e gli Gnomi Zil
L’umanità aveva pressoché ignorato gli Mror fin dopo la 
fondazione del Galifar, ma gli esploratori Zil giunsero sulle 
montagne ben prima di Bal Dulor. I caratteri degli Zil e degli Mror 
si completano a vicenda; gli Zil sono affascinati dalla conoscenza e 
adorano annotare eventi e numeri, mentre gli Mror prediligono le 
storie e le emozioni ai fatti nudi e crudi. Di conseguenza, gli scribi 
Zil divennero presto una presenza costante nelle corti dei clan.
Quando gli Mror si diedero alle attività bancarie e agli affari 
internazionali, questa collaborazione crebbe. Le Rocche di Mror e 
Zilargo ora sono solidi alleati, e l’alleanza tra il Casato Kundarak e 
il Casato Sivis è quella più forte tra le alleanze con i clan.

--- PAGE 143 ---
142
Capitolo 4   |   Domini Inesplorati
sicure e vaste di quelle dei livelli superiori, ma ancora cariche di 
ricchezze. Col tempo gli esploratori avrebbero capito che alcune delle 
miniere più ricche non erano del tutto naturali, e che certi condotti 
si collegavano a semipiani dove le regole della realtà non sempre 
si applicavano, come nel caso di una miniera dove gli smeraldi 
crescevano come il muschio. Anche questo poteva essere interpretato 
come un avvertimento, ma i signori dei nani erano abbacinati dalle 
meraviglie e dalle opportunità del posto. Le spedizioni avanzarono 
verso quei livelli superiori, fondando varie colonie nel Reame 
Sotterraneo. I minatori iniziarono a lavorare agli antichi giacimenti e i 
fabbri rimisero in funzione alcune delle fonderie dimenticate.
La Guerra Sotterranea
Per qualche tempo i nani sentirono di vivere in un’età dell’oro. 
Nessuno sa dire con esattezza cosa ne segnò la fine. Forse fu colpa 
degli avventurieri e degli esploratori, che si spinsero più a fondo in 
cerca di tesori sempre più grandi. O forse Dyrrn e i suoi servitori 
tenevano d’occhio l’espansione degli Mror fin dall’inizio e aspettavano 
che la popolazione civile delle colonie sotterranee arrivasse a un 
livello critico. Inizialmente gli esploratori riferirono di tunnel e camere 
appena scoperte, di passaggi rivestiti di fluidi innaturali e di strane 
creature che crescevano nelle distese di funghi. Poi gli esploratori non 
fecero più ritorno e la prima ondata di attacchi ebbe inizio. Squadre di 
dolgrim. Strangolatori nascosti nelle ombre. Rocca Soldorak dovette 
affrontare un’orda di derro, probabilmente i sopravvissuti deformati di 
Rocca Noldrun, il Clan Perduto (descritto successivamente in questo 
capitolo). Strane epidemie e melme implacabili si diffusero in tutte le 
colonie sotterranee di Londurak. Furono giorni di terrore, ma anche 
di determinazione: qualunque fosse la sua natura, quella minaccia 
andava bloccata nelle profondità a tutti i costi.
Gli eserciti si radunarono, i clan inviarono i loro migliori 
soldati nelle profondità e ogni cittadino fu addestrato a usare 
ascia e martello per prepararsi alle razzie dei dolgrim o a un 
più drammatico assalto di superficie. Alcuni clan presero in 
considerazione la possibilità di ritirarsi, ma l’orgoglio e la fame 
di ricchezze ancora nascoste spinsero i nani a continuare a 
combattere. Credevano che se non avessero bloccato le aberrazioni 
nelle profondità, la superficie stessa sarebbe stata invasa. Gli anni 
che seguirono furono anni di terrore e di incertezze a non finire. 
Quando gli orrori venivano respinti da una rocca, colpivano con forza 
raddoppiata in un’altra. Nuove minacce comparivano con allarmante 
regolarità; i dolgrim e i derro erano i nemici più comuni, ma nessuno 
sapeva dire quando un pericolo sconosciuto si sarebbe fatto avanti. 
Due grandi scoperte segnarono il secondo decennio di guerra. 
La prima fu la rivelazione del nemico che gli Mror si trovavano ad 
affrontare: il daelkyr noto come Dyrrn il Corruttore. Nel 943 AR, 
l’illithid Dyrrashar si impadronì della colonia al di sotto di Porta di 
Loran, a Rocca Soldorak, e trasmise un messaggio psichico noto 
come la Promessa di Dyrrn. Questo messaggio telepatico non era 
riferibile a parole e ogni tentativo di trascriverlo produsse traduzioni 
molto diverse. Ma il concetto trasmesso era: “Avete attirato lo sguardo 
della Mente Suprema. Percorrete il Labirinto Fetido. Tutto cambierà”. 
Il Clan Soldorak alla fine riconquistò Porta di Loran e costrinse 
Dyrrashar a ritirarsi, ma il generale illithid ricomparve altrove e 
ancora oggi resta in circolazione. Nessuno di coloro che hanno 
sperimentato la Promessa di Dyrrn riuscirà mai a dimenticarlo.
Mentre la Promessa di Dyrrn diffondeva paura, una seconda 
scoperta riportò la speranza. A seguito delle gravi perdite subite, 
il Clan Londurak ritirò le sue forze in superficie. I Londurak 
prepararono le loro difese per un attacco di superficie... che non 
venne mai. Questo schema si ripeté in altre guglie e rocche: 
anche se i motivi restano ignoti, le forze di Dyrrn non inseguono i 
loro nemici oltre Sol Udar.
Stallo nelle Profondità
Nessuno sa dire perché le aberrazioni evitino di attaccare la 
superficie in forze. I sapienti ipotizzano che il motivo sia legato 
alle interdizioni che bloccano Dyrrn nel suo semipiano: le 
aberrazioni non oserebbero spingersi oltre una certa distanza 
dal reame del loro padrone. O forse è solo una scelta tattica. A 
prescindere dalla ragione, la guerra è rimasta in stallo nel corso 
degli ultimi anni. Molti sapienti ritengono però che abbassare la 
guardia sia sciocco, e finché non si saprà con assoluta certezza 
cosa impedisce alle forze di Dyrrn di salire in superficie, non 
possono sapere quanto reggeranno le loro protezioni. E anche 
nel caso in cui le orde di dolgrim non possano lasciare i tunnel e 
non esista la minaccia di un assalto su scala più larga, il Signore 
Strisciante potrebbe attuare altri piani più sottili.
Rocca Londurak e Rocca Tordannon si sono entrambe 
ritirate dalla guerra, fortificando tutti i passaggi che conducono 
al Reame Sotterraneo e vietando ogni tipo di traffico con le 
profondità; ignorano il Reame Sotterraneo, convinti che se non 
andranno a stuzzicare il nido degli uccelli stigei, le aberrazioni 
non li minacceranno. Molti degli altri clan principali mantengono 
dei presidi nelle profondità, difendono le miniere e le colonie 
conquistate con il sangue e con l’acciaio. Questi territori sono 
protetti da fortificazioni pesanti, abbastanza forti da respingere gli 
attacchi, anche se prestare servizio in quegli avamposti è un compito 
pericoloso. I nani tuttavia non tentano di spingersi oltre i presidi 
attuali, perché sanno che se lo fanno, il loro destino è incerto.
Il futuro della guerra non è chiaro. Molti signori dei clan 
vorrebbero spingersi più in profondità, ma negli ultimi decenni 
ci sono state troppe vittime e molti temono ancora che la stasi 
attuale sia un trucco e che Dyrrn stia accumulando le forze in 
vista di un nuovo assalto. Inoltre, nessuno sa nemmeno se esista 
un modo per vincere la guerra una volta per tutte, o se sia solo 
una questione di fare avanzare o indietreggiare la linea di confine 
di qualche centinaio di metri. In ultima analisi, spetta al DM 
decidere se la guerra rimane una minaccia sullo sfondo o se si 
inasprirà gradualmente fino a dominare la storia.
Increspature in Superficie
Sebbene le aberrazioni debbano ancora emergere dalle profondità 
in forze, la guerra continua e le sue ripercussioni sono avvertite 
anche in superficie. Qualche singola aberrazione emerge di tanto 
in tanto: uno strangolatore solitario potrebbe lasciarsi alle spalle 
una scia di uccisioni o un illithid potrebbe farsi avanti per lavorare 
con un culto nanico. Dalle profondità possono provenire attacchi 
psichici, malattie innaturali e altre minacce.
Negli ultimi tre decenni il tocco di Dyrrn è diventato evidente anche 
nei figli dei nani Mror. In casi molto rari, il neonato di due genitori 
ordinari ha qualcosa di diverso. Questi nascituri insoliti, noti come 
nani delle rovine, nascono con un simbionte personale già vincolato 
a essi, assieme ad altre mutazioni disturbanti e a poteri inaspettati. Il 
capitolo 6 contiene altre informazioni sui nani delle rovine (e la loro 
accettazione da parte degli Mror), assieme a una sottorazza giocabile.
La tabella “Influsso di Dyrrn” fornisce alcuni esempi di minacce 
che potrebbero manifestarsi in una colonia sotterranea o anche in 
superficie. Si tratta di fenomeni rari, e i soldati dei clan sono sempre 
pronti a respingere le minacce, ma sono idee che potrebbero ispirare 
una storia ambientata in una comunità Mror.
È importante cogliere la portata del conflitto nelle profondità. 
Nessuno conosce la vera vastità del Reame Sotterraneo, anche se 
sembra estendersi sotto le Montagne Piediferro e collegarsi a vari 
semipiani di Khyber. Ci sono buone probabilità che esista al di 
sotto di ogni città principale di Mror, ma alcune guglie non hanno 
scavato abbastanza in profondità da stabilire un passaggio fino a 
Sol Udar. Al momento di creare un’avventura in una città di Mror, 
il DM dovrà decidere se esiste un passaggio già stabilito fino al 
Reame Sotterrano; se c’è, si tratta di un semplice passaggio o 
esiste una fortezza sotterranea o una colonia? In una guglia priva 
di collegamenti conosciuti un culto potrebbe condurre degli scavi 
in segreto nel tentativo di raggiungere i propri padroni aberranti. 
Oppure, un clan potrebbe avere aperto un passaggio al di sotto 
della sua fortezza, ma non avere il coraggio di esplorarlo... e 
incaricare gli avventurieri di farlo.

--- PAGE 144 ---
143
Capitolo 4   |   Domini Inesplorati
Avventurarsi nel Reame Sotterraneo
A uno straniero l’idea di recarsi nel Reame Sotterraneo può 
sembrare una follia, ma ci sono vari fattori che spingono gli 
Mror a mantenere un presidio nelle profondità. Il primo è la 
bramosia delle meraviglie nascoste nei meandri della terra. 
Gli antichi nani erano in grado di fabbricare oggetti e artefatti 
leggendari. Conoscevano il sistema di semipiani di Khyber 
con una precisione che nemmeno i Dhakaani avevano mai 
raggiunto; molti signori dei nani sognano di impossessarsi 
di miniere senza fondo o risorse impossibili da trovare nel 
mondo naturale. Oltre al desiderio innato di queste cose, 
per gli Mror questa è anche una questione di orgoglio. Sol 
Udar è opera dei loro antenati. Le conoscenze e le infinite 
ricchezze che racchiude spettano a loro per diritto di 
nascita. È la bruciante consapevolezza del fatto che essi 
potrebbero essere di più di ciò che sono ora: potrebbero 
essere più grandi delle Cinque Nazioni o degli Aereni. 
Inoltre, molti nani sono spinti dal desiderio di conoscere 
la storia del Reame Sotterraneo, di capire chi erano i loro 
antenati e cosa ne è stato.
Se un personaggio giocante è un nobile Mror, il 
Reame Sotterraneo può essere un’allettante opportunità 
di fare carriera. I clan possiedono tutte le terre situate 
sotto i loro territori. Se un nobile e la sua banda di 
alleati riescono a conquistare un avamposto a Sol Udar 
e a fortificarlo contro le creature di Dyrrn, possono 
rivendicarlo come loro fortezza personale. L’avamposto 
potrebbe diventare un formidabile quartier generale per un 
gruppo di avventurieri... sempre che riescano a mantenerne il 
possesso! La tabella “Spunti Narrativi del Reame Sotterraneo” 
contiene alcune idee per spingere gli avventurieri a esplorare il 
Reame Sotterraneo.
Influsso di Dyrrn
d8 Evento
1
Sussurri Spettrali. Gli abitanti di una comunità sono tormentati da costanti sussurri telepatici. Questi sussurri potrebbero trasmettere le paure o i 
pensieri più crudeli dei vicini, o potrebbero rivelare e rinforzare le paure di chi li sente. Sebbene non abbiano nessun effetto fisico, una tempesta di 
sussurri può fomentare discordia e atti di violenza. I sussurri possono essere bloccati da un effetto che impedisca la comunicazione telepatica (come un 
anello di scudo mentale) o che impedisca a una creatura di essere affascinata da un’aberrazione (come un incantesimo protezione dal bene e dal male).
2
Acqua Grigia. Da un pozzo infettato o dallo snodo di un sistema fognario iniziano a sgorgare delle melme grigie.
3
La Frenesia. Una maledizione psichica colpisce una vittima, spingendola a compiere irrazionali atti di violenza. Una vittima della Frenesia 
intraprende immediatamente azioni che conducono alla violenza. Alcuni mantengono un autocontrollo sufficiente e vanno in cerca di un loro 
nemico; altri si limitano a scagliarsi contro la creatura più vicina che li infastidisce. Se qualcuno maledetto dalla Frenesia colpisce un’altra creatura 
con un attacco in mischia, il bersaglio deve superare un tiro salvezza su Saggezza con CD 10, altrimenti contrae a sua volta la Frenesia. Se qualcuno 
uccide una vittima della frenesia, per evitare di essere infettato a sua volta deve superare un tiro salvezza su Saggezza con CD 15. La Frenesia può 
essere bloccata da qualsiasi effetto che impedisca a una vittima di essere affascinata da un’aberrazione e viene rimossa istantaneamente da un 
incantesimo ristorare superiore. Altrimenti, se una vittima viene trattenuta e impossibilitata a dare sfogo ai suoi impulsi violenti, può effettuare un tiro 
salvezza su Saggezza alla fine di ogni ora in cui non commette alcuna violenza; se lo supera, la Frenesia per lei termina.
4
Personalità Aliena. Le vittime di questa maledizione psichica credono di essere delle aberrazioni, come per esempio dei mind flayer. Tentano 
di appagare i loro istinti innaturali, per esempio uccidendo le persone per divorarne il cervello. La maledizione non è contagiosa, ma le 
vittime possono dimostrarsi astute e potrebbero riuscire a nascondere l’afflizione. Ristorare superiore rimuove la maledizione.
5
Cultisti. Nella comunità locale ha messo radici un culto del Drago Sotterraneo. I culti della Carne Trascendente e dei revenant sono le opzioni 
più comuni (vedi il capitolo 3). Un culto potrebbe essere guidato da un divoracervelli o da un mind flayer, oppure nascere spontaneamente. 
6
Appena Formata. Un’aberrazione viene a crearsi spontaneamente dalla trasmutazione di alcune creature locali. Due nani fusi assieme 
potrebbero dare vita a un dolgrim; una fauce gorgogliante potrebbe essere il risultato di un gruppo di vittime liquefatte e mescolate assieme. 
Non è necessario che queste creature abbiano l’aspetto delle aberrazioni tradizionali, ma possono usare le schede delle statistiche standard.
7
Cacciatore Solitario. Una singola aberrazione intelligente (un divoracervelli, un dolgaunt o perfino un mind flayer) si aggira all’interno di una 
comunità. Forse miete vittime a caso, o forse cerca di portare a termine una missione.
8
Tempesta Mentale. Un’onda di forza psichica attraversa come un uragano una comunità. Chi viene sorpreso nell’area d’effetto deve superare un tiro 
salvezza su Intelligenza, altrimenti subisce gli effetti dell’incantesimo allucinazione di forza. L’area d’effetto, la durata e la CD del tiro salvezza dipendono 
dall’intensità. Una tempesta minore potrebbe avere CD 10, influenzare un raggio di 6 metri e durare solo 3 round; una tempesta potente potrebbe avere 
CD 14, coprire decine di metri e durare fino a un’ora. Le visioni possono vagare analogamente. A volte una tempesta mentale può essere stravagante, 
ma non dannosa; gli oggetti inanimati potrebbero fondersi o muoversi, il tempo potrebbe scorrere a ritroso o rallentare. Un’altra tempesta mentale 
potrebbe assumere la forma di un’orda di dolgrim ostili, che grazie agli effetti di allucinazione di forza potrebbero sferrare attacchi letali.
DEAN SPENCER

--- PAGE 145 ---
144
Capitolo 4   |   Domini Inesplorati
Spunti Narrativi del Reame Sotterraneo
d6 Evento
1
Un esploratore possiede una reliquia meravigliosa del Reame 
Sotterraneo, ma attorno a lui continuano ad accadere cose 
terribili. La reliquia è maledetta, o una minaccia di altro tipo ha 
seguito il viaggiatore?
2
Un parente che si era insediato in una colonia sotterranea 
spedisce una lettera inquietante; quando gli avventurieri arrivano 
a indagare, i soldati hanno già bloccato ogni contatto con la 
colonia. Di cosa hanno paura i nani?
3
Il campione di un clan si smarrì a Sol Udar un decennio fa, 
assieme all’arma leggendaria che portava con sé. Il clan la rivuole 
o gli avventurieri intendono recuperarla di loro iniziativa... e forse 
scoprire cosa è accaduto all’eroe perduto.
4
Una maledizione contagiosa si diffonde all’interno di una comunità; 
l’unica cura possibile si cela da qualche parte nei tunnel più profondi.
5
Un personaggio è turbato da vivide visioni di un sacrificio che si 
compie a Sol Udar. Si tratta di una visione del passato o del futuro?
6
Il clan regnante si prepara a una grande offensiva per fare avanzare 
la prima linea di difesa di una colonia di vari livelli, ma il comandante 
teme che possano esserci spie dei cultisti tra i suoi uomini. Gli 
avventurieri riusciranno a smascherare i traditori? Oppure è proprio il 
comandante a essere caduto sotto l’influsso di Dyrrn?
Le linee che separano le regioni sotto il controllo degli Mror e 
quelle occupate dalle forze di Dyrrn sono chiaramente evidenziate. 
Poiché le aberrazioni generalmente non si spingono in superficie, 
in alcuni punti i passaggi più alti sono stati semplicemente 
bloccati con la magia e con l’acciaio. In altri luoghi in cui i nani 
hanno stabilito le loro colonie, i confini sono pesantemente 
fortificati e pattugliati dai soldati, che restano in costante allerta 
nel timore di nuovi attacchi. Nella maggior parte dei casi, i soldati 
non impediscono a qualcuno di inoltrarsi nelle profondità... ma 
chiunque faccia ritorno viene sottoposto a un attento scrutinio 
per assicurarsi di non essere stato contaminato da qualche 
influsso innaturale. E se un esploratore fa ritorno con dei tesori, è 
considerata buona creanza offrire un dono ai guardiani.
Nelle Sale Silenziose
Nel Reame Sotterraneo la civiltà di Sol Udar si mescola con il 
tocco alieno dei daelkyr. I nani di Sol Udar erano una civiltà evoluta 
che faceva uso di scienze arcane superiori a quelle attualmente 
in possesso delle Cinque Nazioni. I corridoi erano plasmati da 
magie elementali (forme migliorate dell’incantesimo muovere 
il terreno) e rinforzati per diventare più solidi di qualsiasi pietra 
naturale. Se nessuna influenza aliena interviene, l’aria viene 
rinnovata magicamente ed è straordinariamente fresca; un effetto di 
prestidigitazione permanente mantiene i corridoi puliti nonostante le 
migliaia di anni e gli innumerevoli conflitti. A conti fatti, avventurarsi 
in questo ambiente può apparire surreale: sul posto potrebbe essersi 
combattuta una battaglia brutale pochi mesi prima, ma i corridoi 
apparirebbero comunque silenziosi e immacolati.
A Sol Udar la magia era diffusa al punto da essere parte della vita 
quotidiana. Un gruppo di esploratori potrebbe scoprire una camera 
dove una musica illusoria inizia a suonare non appena qualcuno 
entra, o un teatro in cui va ancora in scena un antico spettacolo. 
Molte porte sono sigillate da serrature arcane e le aree di massima 
sicurezza sono protette da glifi di interdizione che si ripristinano da 
soli, o da sistemi di sicurezza ancora più sofisticati. Gli abitanti di Sol 
Udar non avevano un’indole bellicosa. Le loro sale ospitano grandi 
forge e fonderie, ma molte delle loro meraviglie hanno scopi pratici. 
Una cucina Udar è dotata di strumenti che riproducono gli effetti di 
riscaldamento, raffreddamento e condimento di prestidigitazione 
e potrebbe includere una giara alchemica per dispensare qualsiasi 
liquido necessario. Ovviamente non tutti gli incantamenti sono 
automaticamente riconoscibili, e molti effetti hanno bisogno di una 
parola di comando o di un gesto di qualche tipo per attivarsi; i coloni 
moderni che si sono stabiliti ai livelli più alti di Sol Udar faticano 
ancora a comprendere le piene capacità della loro nuova casa.
I nani di Sol Udar approfittarono anche dei molti semipiani situati 
all’interno di Khyber, identificando i passaggi che vi conducevano 
e costruendo tutto attorno, proprio come gli abitanti di superficie 
costruiscono attorno a una zona di manifestazione. Un tipico portale 
semiplanare è chiaramente contrassegnato e fortemente protetto. 
Può avere un grande valore ma anche costituire un grave pericolo, 
in quanto può violare le leggi del mondo naturale. I semipiani sono 
interamente imprevedibili in termini di taglia: alcuni non sono 
più grandi di un paese, mentre altri sono grandi quanto l’intero 
Khorvaire. All’interno di un semipiano, il tempo può scorrere in 
modo diverso. Le gemme potrebbero germogliare sugli alberi. 
Un semipiano potrebbe avere un suo sole personale e sviluppare 
vegetazione e altre risorse che non potrebbero mai comparire 
in una caverna naturale. Tuttavia, un semipiano potrebbe anche 
racchiudere strane maledizioni, malattie innaturali o creature letali... 
o nel caso del reame-prigione di Dyrrn, tutte e tre le cose.
Il Reame Sotterraneo non è costituito da una singola comunità 
omogenea. Era una nazione, che si estendeva almeno sotto tutte le 
Montagne Piediferro. Include grandi città, piccoli avamposti e lunghi 
passaggi di collegamento. Il Reame Sotterraneo probabilmente 
faceva uso di qualche forma di transito rapido: cerchi di teletrasporto? 
Qualcosa di simile al treno folgore? Un sistema legato ai semipiani? 
Di qualunque cosa si tratti, deve ancora essere scoperto e forse si 
trova sui livelli inferiori, nelle mani dei servitori di Dyrrn. Quando 
il DM crea una sezione del Reame Sotterraneo per un’avventura, 
dovrebbe interrogarsi sullo scopo di quell’area particolare. Era un 
centro industriale? Una comunità residenziale? Una prigione? Se 
contiene un passaggio che conduce a un semipiano, la natura del 
semipiano dovrebbe essere collegata alla funzione della comunità; 
se si tratta di un ospedale, forse sul semipiano locale cresce una 
vegetazione aliena dotata di straordinarie proprietà mediche. Ma 
quali minacce ignote potrebbero risiedere sul semipiano... minacce 
che gli antichi nani sapevano di dover evitare?
Abitanti delle Profondità
I servitori di Dyrrn si sono sparsi in tutte le propaggini inferiori 
di Sol Udar. Le aree popolate dalle aberrazioni sono solitamente 
facili da riconoscere. Spesso la superficie degli edifici è ricoperta 
di materia organica. Gli esploratori si imbatterono in rivestimenti 
simili alla carne da cui si protendevano tentacoli di muscoli simili 
a ragnatele, fluidi organici simili a melme viventi innocue che 
scorrevano lungo le pareti, globi bioluminescenti che ricordavano 
neuroni che fluttuano all’interno di un vasto cervello e altre cose 
ancora più strane. Perfino gli odori e i suoni sono insoliti. Un 
individuo spesso percepisce un brusio telepatico di sottofondo, 
o percepisce i pensieri di chi gli sta vicino, oppure è assalito da 
fugaci visioni aliene. Le aree infestate dai daelkyr possono fare 
uso delle trappole descritte nella Dungeon Master’s Guide, ma 
in questo reame i pericoli sono spesso vivi. Una rete in caduta è 
una membrana simile a una ragnatela sputata dal soffitto. I dardi 
avvelenati sono pungiglioni chitinosi che crescono sulle pareti. È 
comunque possibile sfuggire a queste trappole tramite i metodi 
standard, ma a discrezione del DM è possibile anche applicare 
abilità insolite; forse un ago avvelenato organico può essere 
disattivato con una prova di Destrezza (Medicina) anziché usando 
gli arnesi da scasso.
Dyrrn è specializzato nella corruzione, sia fisica che mentale. 
Quindi ha generato creature come i dolgrim e i dolgaunt, 
goblinoidi fisicamente trasformati in mostri, i più prolifici abitanti 
dell’oscurità, nonché i derro, che ancora somigliano vagamente ai 
nani che erano un tempo, ma le cui menti sono state alterate.
I dolgaunt spesso comandano unità di dolgrim, ma è possibile 
incontrarli anche da soli, o presso qualche strano santuario, di cui 
si prendono cura. Le statistiche presentate in Eberron: Rinascita 
Dopo l’Ultima Guerra rappresentano gli esemplari più tipici, ma 

--- PAGE 146 ---
145
Capitolo 4   |   Domini Inesplorati
certi dol specifici possono essere dotati di capacità superiori. I dol 
sono in grado di agire con disciplina e precisione sorprendenti, 
ma le loro strategie sono spesso bizzarre ed enigmatiche.
I derro non sono aberrazioni: si crede che siano nani deformati 
dal potere di Dyrrn. Alcuni derro potrebbero discendere dagli antichi 
nani che costruirono Sol Udar; tuttavia, l’assunto comune è che i 
derro siano i discendenti dei nani perduti di Rocca Noldrun. Altri 
derro potrebbero essere vittime più recenti, originati dai coloni 
Mror catturati a Dol Udar. I derro sono saccheggiatori nomadi 
che non si fermano mai a lungo nello stesso posto e vagano per i 
tunnel profondi del Reame Sotterraneo. Ignorano completamente 
le aberrazioni di Dyrrn e sembrano a loro volta esserne ignorati; 
un esploratore afferma di avere visto una banda di derro aggirarsi 
per un accampamento dolgrim senza che nessuna delle due parti si 
curasse dell’altra. Alcuni studiosi credono che i derro non possano 
percepire le aberrazioni e che alcuni di essi credano di essere in 
una realtà in cui Sol Udar è ancora all’apice della sua gloria e i derro 
sono i suoi signori. Non sembrano servire Dyrrn direttamente, ma 
considerano tutti gli stranieri di superficie, senza eccezioni, dei 
nemici. Un derro signore della guerra che si fa chiamare Lord Mror 
ha ripetutamente attaccato le colonie Mror; tuttavia non è chiaro se 
si tratti di un singolo potente derro dotato di seguaci in tutto il reame 
o di più derro sapienti che usano tutti questo titolo.
I daelkyr spesso occupano le aree più importanti di un sito Udar; 
di conseguenza questi dungeon contengono sia i tesori creati dai 
nani che gli strumenti organici dei daelkyr. Tuttavia, lo scopo delle 
aree reclamate dalle forze di Dyrrn può variare drasticamente. In 
certi casi c’è una logica chiara alla base di quello che fanno queste 
creature: i dolgrim potrebbero avere conquistato un’antica fonderia 
per iniziare a produrre armi. Gli esploratori potrebbero imbattersi 
in una specie di fossa di procreazione dove vengono prodotte nuove 
aberrazioni. Ma il comportamento delle aberrazioni può spesso 
risultare alieno e inspiegabile; una camera potrebbe contenere 
un gigantesco cuore pulsante che apparentemente non serve a 
nulla, o una pozza di liquido nel cui riflesso appare l’immagine di 
un altro luogo. Gli abitanti delle profondità sono imprevedibili e le 
aberrazioni potrebbero non avere le stesse necessità biologiche 
degli umanoidi naturali; per esempio, i dolgrim non hanno bisogno 
di lavorare nelle fattorie sotterranee per coltivare il cibo.
Alcune aberrazioni si stabiliscono permanentemente in una 
regione, ma altre si riversano fuori dai portali del dominio di 
Dyrrn, e altre ancora potrebbero crescere sul posto emergendo 
dalla materia organica, diffusa in tutte le regioni infestate o 
creata dai cadaveri degli esploratori più avventati. Una fauce 
gorgogliante potrebbe sussurrare con le voci dei nani che si erano 
avventurati nelle profondità la settimana precedente.
Sebbene i mind flayer possano servire qualsiasi daelkyr, 
Dyrrn il Corruttore è il loro creatore. Sol Udar è quindi il 
posto più logico dove incontrare i mind flayer o le creature a 
questi associate: divoracervelli, ulitharid, neothelid e così via. È 
importante ricordare che queste creature potrebbero svolgere un 
ruolo molto diverso su Eberron rispetto alle altre ambientazioni, 
in quanto sono le creazioni di Dyrrn; un neothelid può essere 
una creazione intenzionale anziché un abominio accidentale. I 
cervelli antichi sono strumenti usati come ancore telepatiche che 
collegano tra loro i mind flayer locali e sono a loro volta collegati 
a Dyrrn in persona. In generale i mind flayer fungono da emissari 
e luogotenenti di Dyrrn: comandano le aberrazioni minori o i 
culti di umanoidi o si impegnano in ricerche incomprensibili. Il 
più famigerato mind flayer è Dyrrashar, l’ulitharid che ha diffuso 
la Promessa di Dyrrn. Da allora è comparso più volte, sferrando 
spesso attacchi a sorpresa contro le colonie di Udar.
Molte altre minacce infestano i luoghi più isolati, e nell’oscurità 
può nascondersi pressoché ogni tipo di aberrazione. Il DM può 
anche usare qualche variante insolita delle aberrazioni o delle 
mostruosità, alterandole per adattarle ai fini della storia. Per 
esempio, i beholder servono principalmente Belashyrra, il Signore 
degli Occhi, ma Dyrrn potrebbe fare uso di beholder servitori dotati 
di becchi circondati di tentacoli, anziché di fauci zannute.
Bottino di Guerra
Uno strumento è uno strumento. Non mi interessa  
se la mia ascia è fatta d’osso o d’acciaio. Mi interessa che sia 
affilata. La nostra gente ha trovato l’oro e il ferro sotto le montagne. 
Abbiamo colto quell’opportunità e abbiamo trovato la prosperità. 
Ora abbiamo scavato più a fondo e abbiamo trovato qualcosa di 
nuovo. Voi vedete dei mostri e vi lasciate dominare dal terrore...  
io vedo un’opportunità e ho intenzione di coglierla.
—Lord Halarak di Rocca Soldorak
I primi nani Mror che esplorarono Sol Udar rimasero esterrefatti 
di fronte ai tesori che trovarono. Anche se non c’era traccia degli 
abitanti originari, i loro averi erano rimasti sul posto. I primi 
esploratori trovarono gioielli straordinari, intriganti opere d’arte 
e scrigni pieni di monete, ma gli oggetti più preziosi spesso erano 
quelli magici. Molti sono simili a quelli reperibili nelle Cinque 
Nazioni, finalizzati a usi pratici: oggetti come una giara alchemica, 
una borsa conservante o una caraffa dell’acqua eterna. Anche se 
oggetti simili sono già prodotti nelle Cinque Nazioni, le tecniche 
arcane utilizzate per realizzare questi sono intriganti, e alcuni 
oggetti sfoggiano qualità superiori. Una squadra di esploratori 
trovò una giara alchemica più voluminosa di una brocca standard, 
ma in grado di produrre ogni giorno una quantità doppia di liquido; 
l’alcol che produce è inoltre molto più potente di quello di una 
giara alchemica standard. La tabella “Oggetti Insoliti di Sol Udar” 
presenta alcuni oggetti interessanti, sia magici che comuni, che è 
possibile recuperare andando all’avventura nel Reame Sotterraneo.
Oggetti Insoliti di Sol Udar
d12
Oggetto Insolito
1
Un antico strumento simile a una bussola che punta 
infallibilmente verso un luogo specifico di Sol Udar.
2
Una creatura simile a uno scarabeo, delle dimensioni di una 
piccola moneta d’oro. Basta appenderla al collo per sentire una 
strana musica echeggiare nella propria mente.
3
Una carta da gioco esagonale di fattura insolita su cui sono impressi 
il numero 5 e l’immagine di una nana in armatura pesante.
4
Una serie di arnesi da scasso viventi, composta da tentacoli 
flessibili anziché grimaldelli d’acciaio.
5
Una chiave di adamantio di antica fattura.
6
Un simbionte a forma di anguilla che si avvolge attorno al 
polso del portatore come un braccialetto e riduce gli effetti del 
mal di mare e delle sbornie.
7
Un medaglione consumato che contiene l’immagine animata di un 
nano. Forse è senziente e capisce cosa dice il portatore... o forse no.
8
Un collare di cuoio con delle bocche di sanguisuga sul lato 
interno. Quando viene legato alla gola, moltiplica per tre il 
volume della voce del portatore.
9
Un ammaccato boccale in ottone che raffredda ogni liquido posto 
al suo interno, ma a cui è stato praticato un foro sul fondo.
10
L’occhio conservato di un’antica creatura; la sua iride si 
espande e si contrae.
11
Un disco di metallo esagonale su cui è incisa la parola in Nanico che 
significa “riproduci”. Chi lo impugna e pronuncia quella parola, fa 
partire un’antica marcia musicale udibile fino a 18 metri di distanza.
12
Una penna organica fatta di una sostanza simile al cuoio, con 
uno sperone come punta. Genera inchiostro man mano che 
viene usata per scrivere, ma l’inchiostro sembra fatto di sangue.

--- PAGE 147 ---
146
Capitolo 4   |   Domini Inesplorati
Oltre alle piccole curiosità disseminate ovunque, a Sol Udar 
c’erano tesori molto più grandi in attesa di essere reclamati: 
oggetti magici e artefatti leggendari, cose impossibili da creare 
ai giorni nostri. Soltanto alcune di queste meraviglie sono state 
trovate e ora sono fonte di immenso orgoglio per i clan che ne 
sono in possesso. È usanza per i clan dichiarare che tali oggetti 
sono stati realizzati dai loro antenati, anche se solitamente si 
tratta solo dell’invenzione di un cantastorie.
Sono stati condotti pochi studi concreti sulla maggior parte 
di questi tesori, ma nonostante il mito comunemente accettato 
dell’esilio nanico, non c’è motivo di credere che gli antenati degli 
Mror moderni fossero distribuiti uniformemente attorno alle 
montagne e che i loro discendenti siano rimasti esattamente 
al di sopra delle loro dimore ancestrali. Nonostante questo, 
tali reliquie sono considerate una dimostrazione di potere e 
prestigio di un clan, e molti capiclan non vedono di buon occhio 
uno straniero che metta in discussione tali storie. Sicuramente 
restano altri artefatti, ancora più potenti e preziosi, da recuperare 
negli strati di profondità del Reame Sotterraneo, ma Dol Udar ha 
impedito agli Mror di reclamare queste meraviglie.
Nel corso degli scontri con le aberrazioni e delle spedizioni negli 
strati infestati, i nani hanno recuperato un altro tesoro insolito: i 
simbionti, strumenti viventi creati dai daelkyr. Il capitolo 7 presenta 
otto nuovi simbionti provenienti dal Reame Sotterraneo. Molti 
clan non vogliono avere nulla a che fare con questi orribili oggetti; 
i nani Doldarun bruciano sempre i simbionti insieme ai cadaveri 
delle creature che li portavano. Ma non tutti i nani condividono 
questa repulsione. Alcuni clan vedono i simbionti solo come un’altra 
forma di tesoro proveniente dalle profondità. I nani Toldorath e i 
Droranath non hanno alcuna paura dei simbionti, e un guerriero può 
impugnare un’ascia famelica (descritta nel capitolo 7) senza proteste 
da parte del proprio clan; l’accettazione dei simbionti da parte di 
questi clan, tuttavia, va oltre l’usanza di reclamare i trofei strappati ai 
nemici uccisi. Sia i Soldorak che i Narathun si sono spinti più avanti: 
oltre a usare i simbionti conquistati, questi clan hanno trascorso 
decenni a studiare i meccanismi alla base di questi oggetti e a creare 
i propri simbionti personali. In alcuni casi hanno riprodotto oggetti 
esistenti, ma i modellatori della carne Soldorak hanno creato anche 
dei simbionti originali, integrando i principi della magia dei daelkyr 
con le loro tradizioni arcane. Quei clan che prediligono tali strumenti 
chiamano gli oggetti di carne modellata dolaur, bottino di guerra. 
D’altro canto, coloro che li disprezzano spesso chiamano i simbionti 
e coloro che li usano dularash, sangue sporco, un termine spesso 
usato in riferimento alla carne marcita o alle stirpi corrotte.
Molti oggetti magici esistenti possono essere riadattati in versione 
simbiotica. Un artefice Soldorak potrebbe creare un mantello elfico 
fatto di carne viva membranosa che cambia di tonalità come un 
camaleonte. Una corda per scalare Narathun non è affatto una 
corda, ma un tentacolo arrotolato che obbedisce ai comandi della 
creatura che lo impugna. I Soldorak hanno inventato gli insetti 
luminosi, con funzione identica alle lanterne perenni, ma in grado di 
attaccarsi o di staccarsi da una superficie a comando. Devono essere 
nutriti con qualche goccia di sangue ogni giorno e nelle comunità 
dove se ne fa uso, i lampionai di un tempo ora passano di strada in 
strada e sfamano gli insetti tramite il loro stesso corpo.
Gli stranieri possono inorridire alla vista di questi strumenti viventi, 
ma le motivazioni dei nani che ne fanno uso appaiono razionali a 
buona parte della popolazione. Per molti Mror questi oggetti sono 
trofei, prove concrete delle vittorie degli Mror sui daelkyr: “Se 
strappi un’ascia magica a un nemico abbattuto, saresti uno stupido 
a gettarla via. Quindi che importa se l’ascia geme quando uccide 
qualcuno? È un’arma potente ed è mia per diritto di conquista!” Molti 
Mror considerano questi strumenti anche un segno di coraggio, 
dimostrando orgogliosamente di non avere paura di indossare 
un’armatura vivente. Altri si crogiolano nella paura che questi tesori 
incutono nei loro nemici. Inoltre, sia i Soldorak che i Narathun sono 
clan ambiziosi e i loro capi sperano che svelando i segreti della 
modellazione della carne, il potere dei loro clan possa crescere.
I clan che ripudiano i simbionti affermano invece che la 
modellazione della carne è un abominio e un affronto ad Aureon 
e a Onatar. I Narathun ribattono che Onatar è il signore di tutti gli 
artigiani, e che può lavorare qualsiasi materiale; sono i dubbiosi 
a insultare Onatar pensando che i suoi servitori non possano 
padroneggiare questa nuova arte. Questa teoria ha trovato dei 
sostenitori nel Clan Soranath; sebbene i nani Soranath non 
abbraccino appieno i simbionti come i Soldorak e i Narathun, 
sono interessati alla scienza della modellazione della carne e 
hanno iniziato a studiare queste tecniche.
I clan che abbracciano queste tecniche affermano che non c’è 
alcun pericolo e che si tratta soltanto di un’altra forma di scienza, 
mentre i nani Doldarun insistono che non può esistere alcun 
traffico con i daelkyr che non conduca alla corruzione. Spetta 
al DM decidere la verità: i Soldorak possono trarre beneficio 
dalla modellazione della carne o i loro warlock e artefici saranno 
corrotti da Dyrrn? Qualunque sia la verità, le tensioni tra i 
clan che abbracciano questi strumenti e quelli che li ripudiano 
continuano a crescere.
Un personaggio che esplori le tecniche di modellazione della 
carne potrebbe essere un artefice che descrive i suoi incantesimi 
come collegati agli strumenti organici in suo possesso. Altri 
studiosi arcani che esplorano le tecniche dei daelkyr diventano 
warlock, solitamente usando il Grande Antico come loro patrono. 
Al momento di creare un warlock Mror è importante chiedersi se 
il personaggio contratta con Dyrrn in persona. È un cultista del 
Drago Sotterraneo, pronto a servire i daelkyr per ottenere potere? 
O ha ottenuto i suoi poteri studiando i daelkyr e i loro metodi, ma 
invece di servirli, in pratica ha rubato le loro tecniche e copiato 
i loro sistemi? In questo secondo caso, forse non ha nessun 
patrono in senso letterale, oppure il suo “patrono” potrebbe 
essere una cabala di altri nani che studiano le stesse tecniche, 
e le sue richieste sono finalizzate ad aiutare tutti i membri a 
saperne di più sulla modellazione della carne. Oppure, se il DM 
lo consente, il personaggio potrebbe perfino attingere alla rete 
telepatica di Dyrrn e dei cervelli antichi per rubare i suoi segreti; 
anziché ricevere richieste dal “patrono”, le azioni del personaggio 
potrebbero essere guidate da fugaci visioni o voci che gliene 
rivelano i progetti (attacchi imminenti, piani da sventare).
I Clan Regnanti
Le Rocche di Mror sono suddivise in dodici rocche, ognuna delle 
quali porta il nome del clan regnante che esercita la sua autorità 
in quella regione. Questi dodici clan sono le fondamenta della 
cultura Mror e ogni cittadino deve giurare fedeltà a uno di quei 
clan. Questa sezione fornisce una panoramica dei dodici clan 
regnanti, incluse le loro principali risorse minerarie, le faide 
di vecchia data e le virtù attribuite ai loro mitici fondatori... e 
di conseguenza le virtù che si sforzano di incarnare. Vale la 
pena di notare che quasi tutti gli Mror danno valore a molte 
di queste virtù, ma che nelle varie storie, un fondatore è 
riconosciuto come il migliore in quella virtù specifica. Il Clan 
Doldarun dà sicuramente valore alla forza, ma nella storia i 
tratti che definiscono Doldarun sono il coraggio e l’integrità, 
mentre è Droranath a essere noto per la sua forza indomabile. 
Analogamente, anche se nella descrizione di ciascun clan sono 
inclusi suggerimenti per le possibili classi dei personaggi, 
ogni clan può comprendere personaggi di qualsiasi classe; in 
particolare, bardi cantastorie e intrattenitori sono presenti in 
ogni clan.
Sebbene tutti gli Mror siano legati a uno dei clan regnanti, 
esistono molti clan minori, e ancora al di sotto di essi, le famiglie 
locatarie. Anche se molti Mror traggono ispirazione dal loro 
clan regnante, non tutti condividono le stesse virtù; quando un 
giocatore crea una nuova famiglia Mror per il suo personaggio, 
può decidere quali sono le virtù che vi sono celebrate.
Presso gli Mror, le sottorazze naniche rispecchiano le varie 
culture e atteggiamenti personali, e non le discendenze di 

--- PAGE 148 ---
147
Capitolo 4   |   Domini Inesplorati
sangue vere e proprie: un nano Mror può acquisire qualsiasi 
sottorazza. Per esempio, i nani delle montagne hanno ampliato 
il loro addestramento marziale grazie al servizio prestato nella 
milizia di Dol Udar, mentre i nani con il Marchio dell’Interdizione 
hanno un legame di sangue con il Casato Kundarak nel loro 
albero genealogico.
Clan Doldarun
Capitale: Fortezza Lamargentea
Risorse Primarie: Ferro, argento
Nemici: Kolkarun, Narathun, Soldorak
Virtù Celebrate: Coraggio, onore, perizia nelle armi. Resistenza 
alla corruzione.
I cantastorie del Clan Doldarun affermano che il loro leggendario 
fondatore era il figlio di Dol Dorn e Dol Arrah e i nani di Rocca 
Doldarun fanno onore a questa storia. I soldati Doldarun sono 
sempre stati i guerrieri più disciplinati e più esperti dei nani, e 
non esitano a mettere in pericolo le loro vite per il bene altrui. 
Esistono innumerevoli storie sui Doldarun che affrontano mostri, 
immondi e non morti terrificanti. Chi ha bisogno di un esorcista 
nelle Rocche di Mror farà bene a rivolgersi ai Doldarun.
I Doldarun subirono gravi perdite nella Guerra Sotterranea, 
in parte perché erano il clan più determinato a vincere la 
guerra anziché accettare l’attuale stallo. Molti soldati Doldarun 
morirono nel corso di azioni temerarie contro gli orrendi nemici. 
Il clan controlla una colonia fortificata al di sotto della Fortezza 
Lamargentea e accumula forze in previsione di una nuova 
offensiva. Nel frattempo i Doldarun si oppongono fermamente 
ai traffici con i daelkyr e a qualsiasi forma di modellazione 
della carne; qualsiasi straniero che porti su di sé un simbionte 
susciterà reazioni molto ostili a Rocca Doldarun. Il Clan 
Doldarun ha un’antica faida con il Clan Soldorak e venti anni fa 
denunciò Narathun per la modellazione della carne.
I personaggi Doldarun tendono a diventare accoliti o soldati. 
Questo è un ottimo clan per i chierici, i guerrieri o i paladini, 
specialmente chierici del dominio della Guerra e paladini del 
Giuramento di Devozione. In alcuni casi molto rari, forse una 
volta per generazione, la dinastia dei Doldarun produce alcuni 
aasimar nanici della Schiera. Questo è attribuito al loro mitologico 
fondatore, il figlio degli dei; il capitolo 3 contiene maggiori 
informazioni su come interpretare aasimar di discendenza non 
umana usando comunque i tratti razziali degli umani.
Clan Droranath
Capitale: Guglia di Pietra
Risorse Primarie: Mercenari, pellicce, carne
Nemici: Toldorath, Tordannon, i Jhorash’tar
Virtù Celebrate: Forza, sicurezza. Accettazione del lato selvaggio.
Doldarun è noto per il suo coraggio, mentre Droranath per la 
sua temerarietà. Qual è la differenza? Un cantastorie afferma che 
Doldarun ha paura, ma pur provando paura decide di restare a 
combattere; per contro, Droranath non vede mai alcun motivo di 
avere paura. I nani Droranath danno grande valore alla sicurezza e 
all’ottimismo, certi di poter vincere qualsiasi sfida grazie alla loro forza.
I nani Droranath rispettano la tradizione, e la loro cultura è la 
più vicina a quella degli antichi Mror precedenti alla conquista 
da parte del Galifar. I Droranath non sono mai diventati minatori; 
sono cacciatori, contadini e soprattutto feroci guerrieri. I giovani 
Droranath si addestrano da sempre con ascia e martello, da ben 
prima che Dol Udar rendesse la pratica comune presso i clan, e le 
armature di pelle sono un capo d’abbigliamento diffuso tra i clan. 
Alcuni Droranath sviluppano le abilità furtive di un cacciatore e 
abbattono i nemici da lontano, ma molti combattenti Droranath 
preferiscono guardare il nemico in faccia e assaporarne la paura. 
I combattenti Droranath perfezionano una tecnica chiamata tra 
dolhass, il grido di battaglia, un urlo selvaggio che lanciano quando 
partono alla carica contro il nemico, per evocare furia e adrenalina. 
I Droranath adorano la battaglia, e da secoli vendono i loro servigi 
come mercenari tramite il Casato Deneith. Gli “Urlatori Mror” 
sono molto apprezzati come truppe d’assalto e guerrieri di prima 
linea. Sono uno dei clan più piccoli e più poveri, anche a causa del 
loro stile di vita violento e al rifiuto di adottare molte invenzioni 
moderne, ma continuano a mantenere il controllo sulle loro terre.
I Droranath hanno combattuto contro gli orchi Jhorash’tar fin 
dai primi giorni dell’esilio. Accusano gli orchi di innumerevoli 
atrocità e in molti casi a buon diritto... anche se si parla di secoli fa. 
I cantastorie Droranath insistono nell’affermare che i Jhorash’tar 
furono i responsabili della distruzione di Rocca Noldrun e che ora 
sono in combutta con gli orrori del Reame Sotterraneo. In aggiunta 
alle continue schermaglie tra i nani Droranath e i Jhorash’tar, 
questo ha dato origine a un’aspra faida tra i Droranath e i clan che 
sostengono i Jhorash’tar (i Toldorath e i Tordannon).
I nani Droranath non sono minatori e non hanno aperto 
passaggi fino al Reame Sotterraneo all’interno del loro territorio. 
Tuttavia, i mercenari Droranath hanno servito altri clan e hanno 
riportato alcuni trofei dalle loro battaglie. È tradizione dei 
Droranath rivendicare le armi e le armature dei nemici caduti, e 
i Droranath non hanno remore a usare le armi simbiotiche, pur 
non celebrandole come fanno i Soldorak e i Narathun.
I personaggi Droranath sono spesso stranieri o eroi popolari, 
sempre disposti a correre rischi pur di aiutare gli amici. I ranger 
e i barbari sono scelte solide per i Droranath; i ranger sono 
solitamente cacciatori, mentre coloro che fanno pratica tra i 
dolhass potrebbero essere berserker o guardiani ancestrali.
Clan Kolkarun
Capitale: Casa del Lago
Risorse Primarie: Rame, argento
Nemici: Doldarun
Virtù Celebrate: Diplomazia, flessibilità, pragmatismo. Mai 
rinunciare a un’opportunità.
Il Clan Kolkarun non è il clan più ricco, ma i suoi nani sono 
abili negoziatori e sono molto attivi nel mondo esterno. Alcuni 
nani Kolkarun credono che il loro mitico fondatore fosse Kol 
Korran, anche se amano troppo vantarsene. Hanno stabilito 
solidi legami con l’Aundair, il Karrnath, Zilargo e le Pianure 
Talenta e i diplomatici Kolkarun hanno svolto un ruolo cruciale 
nell’assicurarsi il supporto del Karrnath al momento di 
riconoscere le Rocche di Mror come nazione. I Kolkarun sono 
stati coinvolti in molte alleanze e faide nel corso dei secoli, ma 
sono sempre riusciti a convincere con l’inganno qualcun altro a 
combattere le loro battaglia. I loro rivali affermano che “la madre 
di Kolkarun era una gnoma” e ritengono che i nani Kolkarun 
siano codardi e opportunisti. I Kolkarun fanno spallucce e 
rispondono: “Soltanto gli sciocchi rinunciano alle opportunità”. 
Attualmente mantengono forti legami con gli Mroranon, che 
fanno affidamento sul loro sostegno nel Consiglio di Ferro, usano 
i Kolkarun come ambasciatori e spie e hanno mantenuto saldi 
legami con i Soldorak fin dai tempi dell’Esilio. Molti dei più 
potenti membri dell’Aurum sono nani Kolkarun.
I nani Kolkarun sono i più abili marinai degli Mror. Sebbene 
non concentrino i loro sforzi sulla pesca, da molto tempo sono 
i marinai che si occupano di traghettare le merci sul Lago 
Specchio e di facilitare il commercio e il transito tra le rocche. 
Tuttavia il Casato Lyrandar produce navi migliori di quelle che 
gli Mror abbiano mai usato e oggi i marinai Kolkarun lavorano 
spesso su licenza dei Lyrandar.
I Kolkarun furono tra i primi a esplorare il Reame Sotterraneo, 
prima che la minaccia divenisse nota, ma nemmeno loro furono 
in grado di negoziare con gli orrori delle profondità. I Kolkarun 
mantengono alcuni avamposti a Sol Udar, spesso con l’aiuto dei 
mercenari Droranath, ma non hanno condotto offensive rilevanti 
negli ultimi decenni. I nani Kolkarun sono quelli più propensi 

--- PAGE 149 ---
148
Capitolo 4   |   Domini Inesplorati
FRANZ VOHWINKEL
a viaggiare: gli intrattenitori, i marinai e i mercanti Kolkarun 
sono diffusi in tutto il Khorvaire. La maggior parte delle spie 
del Consiglio di Ferro è composta dai Kolkarun; il background 
da ciarlatano funziona bene sia per un astuto mercante che per 
una spia indipendente. Il bardo è una scelta ragionevole per 
un personaggio Kolkarun: i nani di questo clan sono tra i pochi 
veramente interessati alle storie tradizionali.
Clan Lanarak e Londurak
Capitale: Gugliaverde (Lanarak), Abbondanza (Londurak)
Risorse Primarie: Agricoltura, pesce, alcol
Nemici: L’uno dell’altro
Virtù Celebrate: Buon senso, stoicismo, godersi la vita. Lavorare 
sodo senza lamentarsi.
Nelle storie dell’Esilio, Lanarak e Londurak sono gemelli. 
Lavorano come contadini e mescitori e sono praticamente 
indistinguibili agli occhi degli osservatori esterni, ma competono 
in continuazione tra loro. Questo archetipo mitologico persiste 
ancora oggi. Le loro rocche sono situate sulle rive opposte del 
Lago Specchio e sono entrambe dedite all’agricoltura e alla 
pesca. Molti clan delle montagne si affidano a questi clan delle 
valli per sostentarsi. Ma nonostante le loro profonde somiglianze 
nell’aspetto e nello stile di vita, questi due clan sono costantemente 
in guerra tra loro. È raro che le faide sfocino nella violenza: 
solitamente i contendenti cercano soltanto di surclassare i loro 
rivali, anche se in certe occasioni un clan ha attivamente sabotato 
l’altro. Nonostante questo, sia i Lanarak che i Londurak dichiarano 
di essere dotati di un forte buon senso: preferiscono pescare 
anziché combattere e cercano sempre di trovare soluzioni semplici 
ai problemi complessi. I nani di questi clan hanno aperto varie 
locande in tutte le rocche; oggi molte di quelle locande sono state 
acquistate o certificate dal Casato Ghallanda, ma ci sono buone 
probabilità che un oste nanico appartenga a uno di questi due clan.
Sebbene i Lanarak e i Londurak non estraggano metalli, entrambi 
tradizionalmente coltivano funghi e protoplasmi rossi nelle caverne 
profonde, ed entrambi sono stati coinvolti nella Guerra Sotterranea. 
I Londurak si sono ritirati rapidamente dalla guerra; hanno sigillato 
tutti i passaggi e proibito a chiunque di avventurarsi a Sol Udar. I 
Lanarak curano ancora i loro giardini ai livelli superiori. Questo ha 
fornito loro un vantaggio sui rivali, specialmente per il fatto che i 
liquori Mror tradizionali sono fatti con i funghi. Tuttavia, i Lanarak 
hanno anche subito alcuni rilevanti attacchi soprannaturali nel corso 
degli ultimi decenni: epidemie di Frenesia e altre minacce simili. 
È raro che questi clan delle valli corrano rischi o lascino le loro 
rocche, ma un eroe popolare o un marinaio degno di nota potrebbe 
rispondere al richiamo dell’avventura.
Clan Mroranon
Capitale: Picco di Krona
Risorse Primarie: Ferro, mithral
Nemici: Soldorak
Virtù Celebrate: Carisma, autorità, saggezza. Guidare in prima 
fila, ma con saggezza.
Il Clan Mroranon è sempre stato il più grande e il più forte dei clan 
regnanti. Si dice che il mitico Mroranon fosse il figlio dell’ultimo re 
del Reame Sotterraneo, e che fu lui a radunare e guidare gli esuli 
che poi avrebbero fondato le Rocche di Mror. I cantastorie narrano 
che fu il patto tra Mroranon e Kol Korran a garantire ai nani la 
prosperità, e il Picco di Krona ospita sia il Consiglio di Ferro che il 
Trono di Kol Korran, il più grande tempio del Khorvaire dedicato al 
Sovrano.
Anche se Rocca Mroranon possiede una vasta gamma di 
miniere, è nota soprattutto per il ferro e il mithral. Ha stabilito 
solidi legami con il Casato Cannith, anche se tutte le Cinque 
Nazioni importano l’acciaio Mroranon. Possiede le strutture 
industriali generali più solide di tutte le rocche, e Picco di Krona 
è il centro più grande di tutta la regione.
I nani Mroranon sono fieri delle loro abilità come guerrieri e 
negoziatori, anche se riconoscono ai Doldarun e ai Kolkarun il 
primato in quei campi. Ciò che distingue gli Mroranon dagli altri è 
l’autorità. Il Clan Mroranon guarda al futuro e ispira gli altri a seguirlo. 
Gli Mroranon unificano e prendono decisioni sagge per il bene di tutti. 
Questo si ricollega al mito di Mroranon come capo: Doldarun è un 
possente campione, ma Mroranon ha il dono della lungimiranza. Gli 
Mroranon sono saldi sostenitori della Schiera Sovrana e credono che 
i nani siano benedetti; molti dei più devoti sacerdoti e dei più potenti 
adepti Mror provengono da Rocca Mroranon.
Essendo dotato del territorio più grande e più industrializzato, 
il Clan Mroranon è quello che ha investito più di tutti nel Reame 
Sotterraneo. Possiede numerosi avamposti coloniali, tra cui uno 
collegato a una miniera semiplanare, e un altro che include un’antica 
fortezza e presidia la linea di confine in attesa di accumulare truppe 
sufficienti per un altro assalto. Gli Mroranon e i loro clan vassalli 
hanno recuperato molte reliquie e artefatti leggendari dalle profondità. 
Anche se non si oppongono ai simbionti con la stessa intransigenza 
dei Doldarun, si rifiutano di fare uso degli oggetti dularash e ritengono 
pericoloso ogni contatto con i daelkyr e le loro creazioni.
Accolito, nobile e soldato sono i background più comuni per 
i nani Mroranon. Sebbene i paladini siano presenti soprattutto 
tra i Doldarun, chierico (specialmente quelli del dominio della 
Conoscenza, dell’Inganno o della Vita), guerriero e bardo sono 
tutte scelte valide per i Mroranon. Grazie alle loro grandi città, 
anche i criminali e i ladri sono opzioni fattibili.

--- PAGE 150 ---
149
Capitolo 4   |   Domini Inesplorati
Clan Narathun
Capitale: Guglia d’Ombra
Risorse Primarie: Pietre preziose, magia accademica
Nemici: Doldarun, Droranath, Toldorath, Tordannon
Virtù Celebrate: Conoscenze arcane, bellezza, mistero. Risolvere 
i misteri, ma restare nell’anonimato.
Il Clan Narathun è un piccolo clan, ma ha sempre esercitato il 
potere. Il mitologico eroe Narathun era il mago solitario degli 
esuli, e la sua gente era assetata di conoscenze. I Narathun 
erano famosi per i loro artimaghi e specialmente per i loro 
oracoli; sebbene estraggano rubini e zaffiri dalle loro miniere e 
producano splendidi gioielli, sono i segreti a costituire da sempre 
un prodotto di eccellenza di Rocca Narathun. I nani Narathun 
apprezzano le tragedie e i sacrifici. Il clan è noto per i suoi artisti 
e bardi; il loro lavoro è indiscutibilmente splendido, ma anche più 
morboso di quello degli altri clan: non è un caso che la sua città 
più grande si chiami Guglia d’Ombra.
Nell’età moderna, i casati portatori del marchio e le tradizioni 
del Galifar hanno diffuso gli artimaghi in tutte le rocche, ma gli 
oracoli Narathun sono ancora rispettati e la Biblioteca di Ebano 
di Guglia d’Ombra resta una delle migliori scuole di divinazione di 
tutto il Khorvaire. I sapienti Narathun hanno sempre sostenuto che 
nessuna conoscenza deve essere proibita e così Guglia d’Ombra 
ospita templi dedicati sia all’Ombra che al Sangue di Vol. Il Clan 
Narathun è affascinato dal Reame Sotterraneo, ma non ha le 
forze necessarie a spingersi fino a Sol Udar quanto vorrebbe, e i 
patroni Narathun preferiscono ingaggiare avventurieri disposti a 
rischiare le loro vite nelle profondità. Gli artefici Narathun hanno 
abbracciato lo studio della modellazione della carne, e pur non 
potendo competere con Mordain il Tessitore della Carne, nel corso 
degli ultimi decenni hanno fatto progressi notevoli.
I nani Narathun serbano rancore a lungo. Non hanno mai 
perdonato i Tordannon e i Toldorath per i furti avventi prima di Bal 
Dulor e disprezzano i Droranath per un omicidio avvenuto otto 
secoli fa. I Doldarun condannano da lungo tempo i Narathun per le 
loro “empie pratiche” e i loro studi sulla modellazione della carne 
hanno esacerbato la situazione. Tuttavia, gli altri clan apprezzano i 
gioielli e le conoscenze dei Narathun e si sono sempre frapposti tra 
i Narathun e i Doldarun. I Soldorak e i Narathun sono solidi alleati, 
accomunati dall’interesse nel Reame Sotterraneo.
Un personaggio di Narathun si presta più all’introspezione che 
all’interazione e alle trattative, e i nani Narathun tendono a essere 
artefici o maghi piuttosto che warlock. Gli intrattenitori e i bardi 
Narathun producono opere inquietanti; il Collegio dei Sussurri è 
una scelta appropriata. Questo è anche un clan eccellente per gli 
eremiti, gli accoliti o i chierici collegati ai Sei Oscuri o al Sangue 
di Vol. Nonostante la propaganda diffusa dal Clan Doldarun, i 
nani Narathun non hanno tendenze malvagie superiori a quelle di 
qualsiasi altro nano.
Clan Soldorak
Capitale: Breccia di Solan
Risorse Primarie: Oro, platino
Nemici: Doldarun, Mroranon
Virtù Celebrate: Indipendenza, astuzia. Mettere in discussione le 
autorità e trovare la propria strada.
In Nanico sol dorak significa “difensore del reame”. Sebbene molte 
leggende descrivano il mitologico Lord Mror come un condottiero 
saggio e potente, i cantastorie di Breccia di Solan affermano che 
Lord Mror era un tiranno dal pugno di ferro, che l’eroe Soldorak sfidò 
Mror per il bene del popolo e che fu questo a condurlo all’Esilio.
In tutte le storie Soldorak è il sostenitore degli oppressi e 
colui che sfida i sistemi antiquati e le autorità oppressive. Da 
un certo punto di vista questo è in contrasto con il fatto che 
Soldorak continui a far parte del sistema feudale che ha definito 
le rocche per un millennio. Tuttavia, i Soldorak si dimostrano più 
flessibili degli altri clan. Le famiglie locatarie hanno la possibilità 
di diventare proprietarie terriere e proprio come gli Aereni, i 
Soldorak cercano di attirare i nani di maggior talento di ogni 
provenienza all’interno del clan regnante. Tuttavia, questa è 
un’arma a doppio taglio: i nani possono anche essere espulsi dal 
clan regnante e ci si aspetta che gli eredi diano costantemente 
dimostrazione del loro valore e della loro astuzia, senza limitarsi 
ad adagiarsi sugli allori e sui privilegi del loro nome.
Questo principio è il caposaldo dell’indole Soldorak: “Il potere 
va conquistato. Il fine giustifica i mezzi”. I Soldorak credono che 
il concetto comune di “onore” sia un trucco al servizio di coloro 
che hanno il potere; il vero onore consiste nell’usare il proprio 
ingegno per superare le avversità insormontabili. Fu questo 
principio che spinse i nobili del clan a fondare l’Aurum che, 
nato come fulcro delle attività di ribellione contro il Galifar, oggi 
continua a controbilanciare l’influenza degli aristocratici stranieri 
e dei casati portatori del marchio.
Soldorak è una delle rocche più popolose e più ricche. La sua 
fortuna è costituita da metalli preziosi di ogni genere, specialmente 
oro e platino; le monete della Zecca di Soldorak circolano in tutto il 
Khorvaire e i Soldorak investono in molte attività straniere. Inoltre, i 
suoi investimenti nel Reame Sotterraneo sono secondi solo a quelli 
del Clan Mroranon in termini di presidi sotterranei. I Soldorak, 
tuttavia, hanno abbracciato l’uso dei dolaur, i simbionti, e continuano 
a studiare i poteri alieni dei daelkyr parallelamente alla campagna di 
recupero degli artefatti nanici. I Soldorak hanno inoltre abbracciato 
la via dello stregone. Questi nani hanno meno pazienza per gli 
studi arcani dei loro alleati Narathun ed è più raro che diventino 
artefici o maghi. Contrattare per ottenere il potere guadagnando 
doni soprannaturali tramite l’ingegno e la volontà? Questa è la via 
dei Soldorak. I nani Soldorak affermano che questa tradizione è 
perfettamente sicura e che i warlock Sol possono attingere al potere 
dei daelkyr senza servirli, ma i Doldarun sono sicuri che tutti i nani 
Soldorak siano corrotti e gli Mroranon vedono in quest’empia pratica 
un ulteriore motivo di disprezzo per i loro rivali.
Sebbene sia la dimora di molti nobili e soldati, Rocca Soldorak 
è popolata anche da un discreto numero di ciarlatani e criminali. 
È un rifugio per ladri e warlock di ogni genere, specialmente i 
warlock del Grande Antico che manipolano i poteri dei daelkyr. 
Gli stranieri possono considerare i Soldorak malvagi, ma in 
realtà essi puntano soprattutto a sfidare le tradizioni e a rifiutare 
l’autorità immeritata: un eroe popolare Soldorak potrebbe 
difendere i diritti degli oppressi in qualsiasi angolo del Khorvaire. 
I nani Soldorak nutrono solitamente un atteggiamento scettico 
nei confronti della religione organizzata; nella regione sono 
presenti pochi templi, e i chierici e gli accoliti sono figure rare.
Clan Soranath
Capitale: Martello Nero
Risorse Primarie: Artigiani, frammenti del drago Eberron, 
manufatti
Nemici: Nessuno
Virtù Celebrate: Industria, innovazione. C’è sempre un modo 
migliore di fare le cose.
Quando gli esuli furono scacciati dal Reame Sotterraneo, fu 
Soranath a fornire loro le armi. Il Clan Soranath è uno dei clan più 
piccoli, ma la sua influenza è frutto dei talenti dei suoi artigiani. Gli 
altri clan lavorano nelle miniere e nei campi, ma sono i Soranath 
a prendere ciò che questi producono e a farne meraviglie. Non 
tutti gli artigiani provengono da Soranath, così come non tutti gli 
abitanti di Rocca Soranath sono artigiani. Molte lame di Rocca 
Mroranon vengono forgiate dai fabbri Mroranon, ma gli artigiani 
Soranath restano ineguagliati per tecnica ed etica del lavoro. 
Anziché lasciarsi vincolare dai segreti del passato, i fabbri Soranath 
cercano sempre nuovi modi per migliorare le loro tecniche e nuove 
fonti di ispirazione. Tutto questo può sembrare notevole, ma d’altra 
parte la rocca dei Soranath è piccola, dispone di risorse limitate e 

--- PAGE 151 ---
150
Capitolo 4   |   Domini Inesplorati
non può eguagliare le capacità di ricerca o di produzione del Casato 
Cannith o del Congresso Arcano. Gli artigiani del Clan Soranath 
non cambieranno il mondo con le loro opere, ma producono oggetti 
notevoli per chi può permettersi il loro pezzo.
Rocca Soranath è piccola e contiene solo tre guglie. Le sue 
famiglie sono molto unite e la linea di separazione tra locatari e 
clan regnante è sottile. L’industria è la prima virtù dei Soranath: 
questi nani lavorano sodo e conducono una vita austera. Per un 
nano Soranath, un lavoro ben fatto è più gratificante di qualsiasi 
lusso. I Soranath possiedono abbondanti depositi di geodi 
di frammenti del drago, quindi non dipendono dai Tharashk, 
ma non cercano di competere con essi come esportatori di 
frammenti. A causa delle scarsità di risorse di altro tipo, i 
Soranath dipendono dagli altri clan per molte cose, tra cui la 
protezione. Gli artefici Soranath sono affascinati dal potenziale 
del Reame Sotterraneo e da ciò che potrebbero apprendere, 
sia dagli artefatti Udar che dai simbionti dei daelkyr, e la Guglia 
Piedegrigio ha condotto vari esperimenti di modellazione 
della carne. Tuttavia restano artigiani, non guerrieri, e devono 
ingaggiare altri che scendano a Sol Udar per conto loro.
I nani Soranath sono fedeli alla Schiera Sovrana e specialmente 
a Onatar; non esitano ad attribuire il merito di ogni grande opera 
al Sovrano del Fuoco e della Forgia. Forse all’interno di Soranath 
esiste anche un culto del Viaggiatore, probabilmente nella Guglia 
Piedegrigio; se è così, esso mantiene il suo credo ben nascosto.
I nani Soranath sono generalmente artigiani di gilda, accoliti 
o sapienti. Artefice (soprattutto il Fabbro da Battaglia) e chierico 
della Forgia sono entrambe classi logiche per i nani Soranath.
Clan Toldorath e Tordannon
Capitale: Nido Ghiacciato
Risorse Primarie: Rame, scorte medicinali, bestiame
Nemici: Droranath, Narathun
Virtù Celebrate: Empatia, generosità, fedeltà. Sempre disponibili 
ad aiutare un amico bisognoso, sempre disponibili a fare nuove 
amicizie.
Così come Lanarak e Londurak, anche i mitologici fondatori dei Clan 
Toldorath e Tordannon erano gemelli. A differenza dei loro compagni 
esuli, però, Toldorath e Tordannon non litigavano mai. Seguivano gli 
stessi sentieri, condividevano le stesse fatiche e costruirono perfino le 
loro rocche l’una accanto all’altra; la città di Nido Ghiacciato si trova a 
metà strada tra le due rocche, e funge da capitale per entrambe.
Toldorath e Tordannon possedevano molte abilità ma ne 
padroneggiavano poche. Erano cacciatori e mandriani, guerrieri 
e minatori. Ma soprattutto erano i guaritori più dotati tra gli esuli, 
sempre pronti ad aiutare tutti i bisognosi. Prima di Bal Dolur, i 
guaritori di Nido Ghiacciato erano presenti in tutte le rocche. Le 
cose cambiarono con l’arrivo del Casato Jorasco. Oggi i migliori 
guaritori delle Rocche di Mror sono halfling, ma i nani prestano 
ancora servizio nelle case di guarigione. D’altra parte, le fattorie 
dei Toldorath e dei Tordannon sono ancora la principale fonte di 
produzione delle molte erbe e fiori medicinali utilizzati nelle case 
di guarigione Jorasco in tutto il Khorvaire.
A prima vista, Toldorath e Tordannon hanno molte cose in 
comune. Estraggono il rame e allevano tribex di montagna e 
altre bestie sui pascoli intorno al Lago Specchio. Si dimostrano 
guerrieri stoici quando devono combattere, ma non attaccano mai 
briga se non vengono provocati. Sotto altri aspetti, sono piuttosto 
diversi. I nani Tordannon sono devoti alla Schiera Sovrana, 
mentre i Toldorath sono ambivalenti riguardo alla religione. I 
Tordannon hanno subito gravi perdite nella Guerra Sotterranea; 
respingono i simbionti, hanno sigillato i passaggi di profondità 
e vivono nel timore del prossimo assalto. Per contro, i Toldorath 
sono incuriositi dai simbionti e impazienti di spingersi più in 
profondità a Sol Udar. Nonostante queste differenze, i due clan 
si sostengono a vicenda. La fedeltà è una delle più grandi virtù di 
questi clan: alla famiglia, al clan e alle rocche vere e proprie.
Esiste tuttavia una cosa che distingue questi due clan di Nido 
Ghiacciato dagli altri: il loro sostegno agli orchi Jhorash’tar. 
Leggenda narra che nei primi giorni dell’Esilio un orco sciamano 
insegnò le arti curative a Toldorath e Tordannon. Potrebbe trattarsi 
solo di una fantasia (i Jhorash’tar moderni non sono guaritori 
particolarmente validi), ma a prescindere dalla verità, questi due 
clan hanno sempre cercato di instaurare la pace tra orchi e nani. 
Questo li ha posti in aspro contrasto con il Clan Droranath. In alcuni 
momenti gli stessi clan di Nido Ghiacciato hanno subito perdite 
per mano degli orchi, quando una tribù ha assalito una guglia 
Tordannon, come ritorsione per un episodio da essi percepito come 
un tradimento. Nonostante questo, i signori dei clan continuano a 
voler costruire un ponte tra i due popoli. Nell’ultimo secolo hanno 
caldeggiato la proposta di offrire agli orchi un posto nel Consiglio 
di Ferro. I Toldorath hanno fatto uso di mercenari Jhorash’tar per 
mettere in sicurezza la propria colonia nel Reame Sotterraneo, e 
tentano di ampliare tali forze per guidare una nuova offensiva.
I Toldorath e i Tordannon non hanno specialità che 
favoriscano un tipo specifico di avventuriero, ma questo 
significa semplicemente che da Nido Ghiacciato può provenire 
qualsiasi personaggio. I loro ranghi includono soldati e guerrieri, 
cacciatori e ranger. Questi clan sono animati dalla fedeltà e dalla 
benevolenza e i suoi membri sono convinti che sia sempre meglio 
farsi un nuovo amico che allontanare qualcuno come nemico.
Casato Kundarak
Capitale: Porta di Korunda
Risorse Primarie: Oro, rame, servizi del marchio del drago
Nemici: Nessuno
Virtù Celebrate: Intuizione, percezione, affidabilità. Offrire 
consigli validi e proteggere gli amici dai pericoli.
Il mitico fondatore del Casato Kundarak era il costruttore che 
eresse il primo riparo degli esuli. Anche se il Casato Sivis ritiene 
che il marchio del drago di Kundarak sia comparso poco meno di 
tremila anni fa, nelle storie Kundarak possiede il suo marchio da 
sempre, e ne usa i poteri per proteggere il suo popolo. I nani di 
tutti i clan si affidavano a Kundarak, sia per i suoi saggi consigli 
che per la sua maestria come costruttore. Fu Kundarak a porre le 
fondamenta delle fortezze che respinsero gli eserciti del Galifar.
Ma poco dopo Bal Dulor, il Clan Kundarak divenne il Casato 
Kundarak e la sua influenza si estese a tutto il Khorvaire. Anche 
se conservarono il possesso delle loro terre ancestrali, gli Editti 
di Korth imposero ai Kundarak di recidere i legami con gli altri 
clan, anteponendo gli interessi dei propri clienti a quelli degli Mror. 
Inizialmente questo causò qualche tensione, ma portò un notevole 
afflusso d’oro e di potere, e funse da ponte tra le rocche e il mondo 
esterno. I Kundarak contribuirono a portare i servizi dei marchi 
del drago nelle Rocche di Mror e a consolidare i legami tra i casati 
e i clan, specialmente tra il Casato Deneith e i Droranath, e tra il 
Casato Jorasco e i clan di Nido Ghiacciato. Quindi, pur con qualche 
dissapore, il grosso dei clan accettò il nuovo ruolo dei Kundarak... 
anche se i Soldorak da lungo tempo accusano i Kundarak di avere 
abbandonato i valori tradizionali e di avere mercificato i nani.
Il Casato Kundarak non occupa un posto nel Consiglio di Ferro 
e non è considerato un clan Mror. I Kundarak hanno fatto del 
loro meglio per tenersi fuori dalla Guerra Sotterranea, anche se 
gli ingegneri Kundarak hanno svolto un ruolo importante nella 
costruzione delle difese durante tale guerra, e furono ben pagati 
per i loro servizi. Nonostante il miraggio dei tesori e dei misteri 
del passato, i Kundarak non hanno intenzione di giocare col 
fuoco proprio sotto il loro quartier generale; hanno fortificato 
tutti gli accessi alle profondità presenti sotto le loro guglie, e se 
mai dovessero decidere di inviare una spedizione nei tunnel più 
profondi, lo farebbero con la massima cautela.
Alcune idee sulla creazione di un personaggio appartenente 
al Casato Kundarak sono presentate nel capitolo 1 di Eberron: 
Rinascita Dopo l’Ultima Guerra.

--- PAGE 152 ---
151
Capitolo 4   |   Domini Inesplorati
TOMASZ JEDRUSZEK
Rocca Noldrun: Il Clan Perduto
Le Rocche di Mror sono dodici, inclusa quella del Casato 
Kundarak, ma nelle storie si parla di tredici esuli. Noldrun era 
intelligente e curioso, un esploratore che faceva in continuazione 
nuove scoperte. Quello di Rocca Noldrun non era mai stato un 
grande clan, ma la sua più grande miniera, Fauce di Korran, 
era una ricca fonte di un assortimento incredibilmente vasto 
di minerali, tra cui frammenti del drago di Eberron e Khyber. 
Questo fece dei Noldrun dei solidi alleati del Casato Kundarak e 
di Zilargo, e procurò ingenti ricchezze al clan.
Poi, circa quattrocento anni fa, su Rocca Noldrun cadde il 
silenzio. I messaggeri inviati alla rocca non fecero mai ritorno. In 
precedenza i Noldrun avevano combattuto molte feroci battaglie 
con i Jhorash’tar, e la colpa ricadde immediatamente sugli orchi; 
ma nessuno seppe spiegare in che modo i Jhorash’tar avrebbero 
potuto compiere un tale massacro.
Il destino di Rocca Noldrun resta ancora oggi un mistero. 
Molti resoconti dell’epoca su ciò che trovarono gli esploratori 
furono tramandati oralmente e sono inaffidabili. In alcune 
versioni, i cadaveri erano scuoiati; in altre non c’erano cadaveri, 
come se i Noldrun fossero semplicemente scomparsi. Alcuni 
suggeriscono che i Noldrun decisero di partire tutti assieme e 
di calarsi nella Fauce di Korran; altri dicono che i Jhorash’tar li 
uccisero e gettarono i corpi nella Fauce. I vicini clan Soldorak e 
Droranath cercarono entrambi di occupare i territori abbandonati 
e di rivendicare le guglie vuote, ma nessun tentativo ebbe buon 
esito... e anche in questo caso le storie sui motivi di questi 
fallimenti sono inaffidabili. Alcuni dicono che i nuovi coloni si 
uccisero l’un l’altro in un raptus di frenesia irrazionale, altri 
dicono che scomparvero e basta. I Droranath incolpano gli orchi 
Jhorash’tar, e in effetti alcune tribù di Jhorash’tar vivono ancora, 
misteriosamente, nei vecchi territori dei Noldrun, ma anche loro 
si tengono alla larga dalle città vuote e dalla Fauce di Korran.
Oggi molti presumono che i Noldrun devono essere stati le 
prime vittime della Guerra Sotterranea: scavarono troppo a fondo 
e furono distrutti da Dyrrn. Alcuni presumono che i derro trovati a 
Sol Udar siano ciò che resta dei nani Noldrun. Ma si tratta soltanto 
di congetture. Forse fu opera di un signore supremo immondo 
imprigionato nella regione. Forse fu il primo impatto di ciò che poi 
provocò la Tragedia, o un esperimento di qualche tipo dei Cannith. 
O forse fu veramente opera dei Jhorash’tar, e gli orchi sono in 
possesso di qualche potere nascosto che devono ancora rivelare.
Gli Orchi Jhorash’tar 
I Jhorash’tar sono un’alleanza di tribù orchesche che dimorano sulle 
Montagne Piediferro fin da prima dell’arrivo dei nani. I Jhorash’tar 
non possiedono documenti scritti, ma le loro storie lasciano credere 
che in passato possedessero buona parte delle Piediferro, e che 
molte loro tribù furono annientate nei primi giorni dell’Esilio. Altri 
tuttavia suggeriscono che gli orchi potrebbero essere stati decimati 
dalla civiltà che eresse Sol Udar. In effetti, l’esistenza del Volto di 
Mror (una montagna scolpita per assomigliare a un re dei nani: 
un’impresa di ingegneria che va ben oltre le capacità dei moderni 
Mror), implica che in una certa fase i nani di Sol Udar dovevano 
essere attivi sulla superficie delle montagne. Qualunque sia la verità, 
all’epoca di Bal Dulor, il grosso dei Jhorash’tar era stato spinto nelle 
regioni sudoccidentali delle Montagne Piediferro, dove continuarono 
a scontrarsi con il Clan Droranath e il Clan Noldrun. 
Gli orchi Jhorash’tar hanno una loro cultura specifica che non ha 
niente in comune con gli orchi Ghaash’kala delle Distese Demoniache 
o con i Custodi dei Portali delle Marche dell’Ombra. Esistono almeno 
sei tribù separate, ognuna suddivisa in bande più piccole; il DM può 
attribuire i dettagli che preferisce a una specifica tribù per adattarla 
alla storia. Alcuni vivono sulla superficie delle montagne, spesso 
nelle caverne che si affacciano sulle pareti del canyon, mentre altri 
dimorano sottoterra, sugli stessi strati dove i nani hanno scavato le 
loro miniere per secoli, prima di sfociare a Sol Udar. I Jhorash’tar non 
hanno mai formato grandi comunità, e solitamente, se una banda 
arriva a includere cento o più adulti o quando un oracolo delle ossa (il 
loro capo spirituale) lo consiglia, si scindono.
La tradizione spirituale principale dei Jhorash’tar è chiamata 
la Via delle Ossa, che vede gli oracoli delle ossa come loro 
sacerdoti e divinatori. Essi parlano con i morti ed evocano 
temporaneamente spiriti che producono effetti magici, ma 
generalmente non creano non morti permanenti. Un personaggio 
giocante che segua questo cammino potrebbe essere un chierico 
del dominio della Tomba (descritto nella Guida Omnicomprensiva 
di Xanathar), anche se solitamente un oracolo delle ossa non 
ha accesso a tutti gli incantesimi e i privilegi di un chierico. Gli 
adepti delle ossa sono campioni scelti e rafforzati dagli spiriti; 
un personaggio giocante che segua questo cammino potrebbe 
essere un barbaro Guardiano Ancestrale o Zelota (descritti nella 
Guida Omnicomprensiva di Xanathar). I Jhorash’tar credono che 
i fantasmi dei caduti permangano in questo mondo e continuino 
a guidare i viventi attraverso sogni e sussurri. Le tribù decorano 
spesso gli ingressi delle abitazioni con le ossa dei loro guerrieri 
caduti, nella convinzione che i loro spiriti proteggano gli abitanti.
I Jhorash’tar non lavorano il metallo, anche se alcuni sono 
disposti a usare le armi e le armature di metallo acquistate dagli 
Mror. Grazie ai rituali degli oracoli delle ossa, possono modellare 
e indurire le ossa, e spesso le incorporano nelle armi o nelle 
armature. Sebbene in genere usino le ossa di creature più grandi, 
può capitare che uno degli adepti delle ossa porti un’arma o un 
simbolo ricavato dall’osso di un antenato. I Jhorash’tar lavorano 
anche con altri materiali naturali, tra cui il legno e la pietra. Non 
hanno nulla di equivalente alle armature pesanti, ma possono 
unire pelle e ossa per creare armature che forniscono una 
protezione simile a quella di una corazza di piastre o di scaglie.
Molte tribù Jhorash’tar desiderano la pace tra i nani e 
collaborano con i clan di Nido Ghiacciato per giungere a una 
convivenza. Nella maggior parte dei casi, queste tribù non vogliono 
vivere accanto agli Mror nelle loro città, ma desiderano vivere in 
territori che siano riconosciuti come loro, e desiderano avere il 
diritto di raccogliere le ossa degli altri orchi dalle varie rocche. 
Esistono però anche delle tribù che desiderano vendetta, aizzate 
dai lamenti dei loro caduti. Queste tribù continuano a condurre 
operazioni di guerriglia e a diffondere il terrore ovunque possono. 
Per quello che ne sanno gli Mror, gli orchi non hanno avuto contatti 
con il Reame Sotterraneo o le forze di Dyrrn, ma è possibile che 
una tribù sia stata toccata dal Corruttore e stia per emergere 
dotata di poteri insoliti, o perfino di un’alleanza con le aberrazioni.
Spetta al DM decidere se i Jhorash’tar furono coinvolti o meno 
nella distruzione di Rocca Noldrun. Qualunque sia la verità, oggi 
le tribù Jhorash’tar vivono senza pericoli nei territori dei Noldrun, 
anche se si tengono alla larga dalle loro città.

--- PAGE 153 ---
152

--- PAGE 154 ---
153
BENJAMIN HUBEL
I
l cielo era pieno di sogni. Innumere-
voli punti di luce che splendevano su una 
distesa infinita di oscurità. Ma quelle non erano 
stelle. Alcune erano abbastanza vicine e Dela 
poteva vederle più nitidamente. All’interno di 
ogni sfera iridescente si muoveva qualcosa, immagini di persone 
e luoghi da tutto il mondo. In una vedeva un bambino che chiede-
va l’elemosina per le strade di Sharn. In un’altra, una donna veni-
va incoronata, circondata da una folla festante. Dela sapeva che 
se avesse toccato una di quelle sfere, sarebbe entrata nel sogno e 
ne avrebbe fatto l’esperienza come se fosse stato reale. Se avesse 
trovato i sogni di Rusty, sarebbe riuscita a parlargli. Avrebbe potu-
to salvarlo. Ma come poteva trovare un sogno specifico in mezzo 
a quella moltitudine sterminata?
Fu allora che vide l’ombra che si muoveva contro l’oscurità. Il 
suo corpo era pressoché invisibile contro il cielo, ma era circon-
dato da un alone di occhi luminescenti. Gentle aveva messo in 
guardia Dela da tutto questo. Ogni occhio era l’essenza di un mor-
tale; i suoi sogni erano stati divorati dal kalaraq e la sua anima 
vincolata a servire. E ora stava cercando lei.
Tutti i mortali sono collegati a un livello spirituale ai tredici piani 
di Eberron. Questo è evidente soprattutto nel caso di Dal Quor e 
Dolurrh. Quando le creature dormono (quasi tutte), i loro spiriti 
vengono attirati su Dal Quor, dove i loro sogni prendono forma. 
Quando le creature muoiono, le loro anime vengono trascinate a 
Dolurrh. Questi sono fatti evidenti e indiscutibili. Ma molti non si 
rendono conto che, così come i loro spiriti sono attirati da Dolurrh 
e da Dal Quor, allo stesso modo sono legati a tutti i piani. Un 
narratore potrebbe essere ispirato da Thelanis senza venirlo mai 
a sapere, un artista potrebbe ricevere una rivelazione da Xoriat e il 
coraggio di un soldato potrebbe fluire da Shavarath. L’energia della 
vita stessa fluisce nel mondo da Irian, mentre Mabar consuma sia 
la vita che la speranza. Queste forze sono ovunque e fanno parte 
dell’anima così come la gravità fa parte del mondo.
Questo capitolo esamina ognuno dei tredici piani di Eberron, 
elaborando le informazioni fornite nel capitolo 4 di Eberron: 
Rinascita Dopo l’Ultima Guerra. Esplora i concetti base che 
definiscono ogni piano e i modi in cui possono influenzare una 
storia: come destinazione per un gruppo di avventurieri, o come 
forze in sottofondo che modellano ogni momento della vita.
Eberron e i Suoi Piani
I tredici piani di esistenza di Eberron avviluppano il Piano Materiale 
vero e proprio. Anche se Eberron fa parte di un multiverso più vasto, 
è completamente isolato ed è dotato di una cosmologia unica e 
propria. Ognuno di questi piani possiede le qualità dei Piani Interni e 
dei Piani Esterni descritti nella Dungeon Master’s Guide e influenza 
il Piano Materiale in modi sottili o evidenti. Oltre alla costante 
influenza dei piani su ogni creatura, i piani possono influenzare 
il mondo anche in modo più diretto, come visto nelle zone di 
manifestazione e nei periodi in cui sono adiacenti.
A Proposito dei Piani
La cosa più importante da capire dei piani è il fatto che sono idee. 
Ognuno è un concetto puro, iconico. Guerra. Pace. Caos. Ordine. 
Sono eterni, e al di là di qualche rara eccezione, immutabili. Eberron 
è il Piano Materiale, dove questi concetti si fondono assieme e 
interagiscono. È un mondo segnato dal passaggio del tempo, dove 
la vita può cambiare ed evolvere. I piani di Eberron sono idee 
archetipiche. I dettagli precisi possono cambiare, ma Shavarath è 
sempre in guerra e sempre lo sarà: è questa l’essenza di Shavarath.
Proprietà Universali
Se gli avventurieri fanno visita a uno dei piani, scopriranno che 
esso possiede certe proprietà innaturali che possono essere 
percepite omogeneamente in tutto il piano di esistenza. Le 
proprietà universali di un piano possono spesso essere percepite 
sullo stesso Eberron; uno degli effetti più comuni delle zone di 
manifestazione è di estendere una o più proprietà universali di quel 
piano al Piano Materiale, a volte in modo affidabile e altre volte 
imprevedibilmente. La sezione relativa a ognuno dei piani presenta 
una lista di effetti universali che influenzano tutto il piano; questi 
effetti generalmente si applicano a tutte le creature di quel piano.
Il tempo non passa alla stessa velocità su tutti i piani; potrebbe 
scorrere più veloce, più lento o perfino imprevedibilmente. 
Nel caso di incantesimi o altri effetti simili che bersagliano 
l’incantatore stesso o richiedono concentrazione, la durata 
è calcolata basandosi sullo scorrere del tempo così come 
l’incantatore lo percepisce attualmente. Se un incantesimo non 
richiede concentrazione e viene lanciato su un bersaglio diverso 
da sé stesso (per esempio un incantesimo costrizione), la sua 
durata è basata sul piano e sul tempo attuale del bersaglio.
Abitanti Planari
Gli abitanti di ogni piano sono unici, ma ogni creatura può 
generalmente essere classificata in una delle categorie seguenti.
Manifestazioni. Un drago fa piovere fuoco su un plotone di 
soldati su Shavarath. Una folla esultante si riversa per le strade della 
Città Amaranto di Irian. Draghi, soldati, folle... niente di tutto questo 
è veramente reale. Quando un personaggio sogna di sottoporsi a 
un esame ad Arcanix, il professore sarcastico e gli studenti beffardi 
non sono spiriti senzienti veri e propri; sono manifestazioni di Dal 
Quor create per quella scena, e non appena il personaggio che 
li sognava si sveglia, essi svaniranno. Queste creature possono 
sembrare senzienti e il personaggio potrebbe avere l’impressione 
di conversare con i soldati di Shavarath, ma quei soldati non 
avranno nulla da dirgli al di là di quello che potrebbe uscire dalla 
bocca di una qualsiasi comparsa in un film di guerra. Come regola 
generica, le manifestazioni non possono lasciare gli strati dei 
piani in cui si trovano, e come i sogni, di solito non permangono a 
tempo indeterminato; una volta svolto il loro scopo, si dissolvono 
semplicemente finché non ci sarà di nuovo bisogno di loro. In alcuni 
casi molto rari, una manifestazione potrebbe sviluppare un’esistenza 
più indipendente e senziente, come i vaganti di Dal Quor, ma 
generalmente resta comunque vincolata al suo piano d’origine e non 
può deviare dal suo scopo primario.
Le manifestazioni cambiano da un piano all’altro; su Dal Quor sono 
chiamate finzioni mentre su Shavarath sono coscritti. Su certi piani le 
manifestazioni sono composte dalla sostanza dell’anima dei mortali, 
mentre su altri sono interamente immaginari. Un piano non esaurisce 
mai le potenziali manifestazioni, ma queste creature solitamente 
seguono la logica interna di una scena. Se un personaggio combatte 
contro un drago su Shavarath, ha l’impressione di combattere un vero 
drago: quando lo uccide, il drago sembra morto e il personaggio può 
godersi la sua vittoria. Tuttavia, se torna il giorno dopo, non c’è alcun 
segno del cadavere e vede invece un nuovo drago nel cielo. 
Alcuni piani non contengono manifestazioni di creature 
perché le idee che essi rappresentano non ne hanno bisogno. 
Questi piani si affidano solitamente ai mortali per creare il cast 
di supporto. Quindi, mentre Shavarath necessita di schierare 
costantemente nuovi coscritti in battaglia e Dal Quor ha bisogno 
Capitolo 5: Piani di Esistenza

--- PAGE 155 ---
154
Capitolo 5   |   Piani di Esistenza
di finzioni con cui rimpolpare i sogni dei mortali, altri piani come 
Dolurrh, Fernia, Lamannia e Syrania non creano manifestazioni. 
Per esempio, Lamannia ha bisogno di bestie mortali per 
raccontare la sua storia; la nascita, la crescita e perfino la morte 
fanno parte del suo concetto, e per rappresentare tale concetto 
necessita di una popolazione mortale.
Immortali. Gli esseri immortali sono una parte integrante del 
loro piano d’origine: ognuno di essi esprime un aspetto particolare 
delle idee centrali di quel piano. Per esempio, su Shavarath i diavoli 
incarnano il concetto di guerra combattuta in nome della tirannia, 
mentre gli angeli sono simboli viventi dell’eterna lotta per la giustizia. 
Il nome “immortale” non significa “impossibile da uccidere”: gli 
immortali possono a tutti gli effetti essere uccisi (come descritto 
nel riquadro “Uccidere gli Immortali”). Sebbene gli immortali non 
subiscano gli effetti del tempo che passa, alcuni hanno un arco di 
vita naturale e possono morire anche di morte naturale. Tuttavia, la 
loro essenza è immortale e il loro numero resta costante.
Molti immortali non si curano di Eberron. Alcuni considerano 
Eberron un esperimento incompleto, mentre vedono nel loro reame 
l’opera completa e perfezionata dei Progenitori. Altri credono 
semplicemente nei loro scopi, a esclusione di ogni altra cosa; 
per un angelo di Shavarath, la sua battaglia eterna è la lotta più 
importante di tutto il multiverso e lasciare la propria postazione 
anche per un solo istante potrebbe fornire un vantaggio a un nemico. 
E così la maggior parte degli immortali non si cura del destino dei 
mortali o delle loro civiltà; è ovvio che i mortali possono morire, è 
il loro tratto più distintivo. Un angelo ha visto molte civiltà umane 
sorgere e cadere... che significato può avere una in più? Anche se 
esistono alcune eccezioni, come per esempio quegli immortali che 
scelgono di dimorare su Eberron, per depredare i mortali, osservarli 
o assisterli, in genere gli immortali sono vincolati ai loro piani e i 
problemi della gente comune non li toccano.
Gli immortali non si riproducono come fanno le creature mortali; 
se vengono uccisi, la loro essenza spirituale è invece riassorbita dal 
piano, e gradualmente si ricostituisce. Per esempio, su Shavarath gli 
angeli e i diavoli vengono costantemente uccisi, ma rinascono con 
altrettanta velocità per tornare a combattere. Ogni immortale nasce 
come incarnazione di un’idea specifica e non sceglie il proprio destino; 
è già maturo, dotato di tutte le sue capacità e conoscenze, ed è pervaso 
da una comprensione assoluta della sua funzione. Quindi, sebbene gli 
immortali siano dotati di grandi poteri, sono privi del potenziale dei 
mortali di crescere ed evolvere, e trovano inconcepibile l’eventualità di 
mettere in discussione le loro convinzioni o deviare dal loro percorso.
Uccidere gli Immortali
Uccidere un essere immortale è una soluzione temporanea. 
Gli immortali svolgono un ruolo particolarmente significativo 
all’interno di un piano e spesso fanno ritorno con tutti i ricordi 
e la personalità integri; la distruzione fisica non è che un breve 
ritorno in panchina. Gli immortali inferiori potrebbero fare ritorno 
dotati delle stesse capacità, ma con aspetto, ricordi o personalità 
diverse. Il numero di immortali rimane lo stesso, ma l’incarnazione 
dell’idea è nuova. L’unico modo per eliminare permanentemente 
un immortale è rinchiudere o convogliare in qualche modo la 
sua essenza spirituale; è per questo che la Fiamma Argentea ha 
imprigionato i signori supremi anziché distruggerli.
Sebbene gli immortali non possano essere distrutti, è possibile 
che un modo particolare di morire o certe circostanze successive 
alla morte possano ritardare il ritorno di un immortale particolare, 
o costringerlo a fare ritorno in una nuova incarnazione, priva 
dei ricordi della precedente. Il DM potrebbe scegliere di fissare 
certe regole generali per un tipo di creatura: forse gli immortali 
di Shavarath fanno ritorno entro 24 ore se vengono uccisi su 
Shavarath, ma impiegano 6 mesi a tornare se vengono uccisi su 
Eberron. In alternativa, potrebbero esistere regole molto specifiche: 
il diavolo Hashtorak fa ritorno entro un giorno dalla sua morte, ma 
se viene ucciso con la Lancia di Miron, sarà esiliato per dieci anni.
Naturalmente esistono delle eccezioni a tutte le regole. I 
kalashtar esistono perché una manciata di quori si è ribellata a  
il-Lashtavar. Analogamente, gli idoli radiosi sono angeli di Syrania 
che sono stati corrotti dal tempo trascorso sul Piano Materiale 
e che desiderano essere venerati dai mortali. Ma questi esempi 
sono estremamente rari. A volte accade che un immortale insolito 
nasca incarnando un punto di vista particolare sul concetto che 
rappresenta; si tratta essenzialmente di una mutazione e non di 
una scelta. In altri casi, una forza esterna potrebbe cambiare o 
corrompere la natura fondamentale di un immortale. E in altri 
casi rari, un immortale potrebbe essere dotato di un inconsueto 
senso identitario e della capacità di fare scelte.
Se un immortale cambia in un modo che altera il suo 
concetto base, tale cambiamento è spesso accompagnato da una 
trasformazione fisica, come nel caso di un angelo corrotto che 
diventa un idolo radioso e perde la sua capacità di volare. Gli 
immortali potrebbero riuscire a incrementare le loro capacità 
assorbendo altri immortali, acquisendo artefatti o tramite altri 
modi tipici del loro piano. Semplicemente, non sviluppano o 
accumulano esperienza tramite il mero passare del tempo; 
dopotutto, alcuni di essi sono vecchi quanto l’universo stesso, e in 
assenza di una causa sconvolgente, sono totalmente immutabili.
Mortali. I piani sono abitati anche da creature mortali, molto 
simili alle loro controparti di Eberron. Hanno famiglie e bambini 
e possono condurre vite tranquille o essere spinte da grandi 
ambizioni. A differenza delle manifestazioni e degli immortali, le 
creature mortali possono evolvere, cambiare le proprie usanze, 
e ovviamente possono morire. Su alcuni piani i mortali sono 
soggiogati dagli immortali o li servono volontariamente; su altri 
sono liberi di seguire il cammino che preferiscono. In alcuni casi, 
come i marinidi di Lamannia o gli eladrin di Thelanis, queste 
creature sono originarie del piano, in cui sono state create e di 
cui fanno parte da sempre. Altre, come i giganti del gelo di Risia, 
erano originari del Piano Materiale e si sono semplicemente 
ricavati uno spazio su questo nuovo piano. Questi mortali non 
nativi possono essere vissuti sui piani per molte generazioni, ma 
a un livello fondamentale non appartengono veramente al piano.
Variazione Planare. Lo stesso tipo di creatura può apparire 
su piani diversi: i demoni sono presenti su Fernia, Dolurrh, 
Shavarath e altrove. Possono usare le stesse statistiche, ma gli 
aspetti e le motivazioni cambieranno drasticamente da un piano 
all’altro. Non percepiscono in alcun modo che essere “demoni” 
li rende tutti alleati. I balor di Shavarath incarnano la ferocia 
della guerra; le loro ali sono d’acciaio e le loro spade scheggiate 
grondano sangue. I balor di Fernia rappresentano invece il 
terrificante potere distruttivo del fuoco; le loro ali e le loro 
spade sono di pura fiamma. Nel caso di ogni creatura planare (e 
specialmente degli immortali) il DM dovrebbe riflettere sull’idea 
che rappresenta e su come possa incarnarla in modo unico.
Strati Planari
Eberron è il Piano Materiale, vincolato dalle limitazioni logiche 
che governano gli oggetti materiali. Tuttavia, i suoi tredici piani 
sono idee, e queste idee sono potenzialmente illimitate. Premesso 
questo, i piani di Eberron sono suddivisi in strati: ambienti o 
reami distinti che non sono vincolati dalle leggi dello spazio fisico 
e non sono fisicamente connessi. Questi strati possono essere 
minuscoli, apparentemente infiniti o di qualsiasi tipo compreso 
tra questi due estremi. Un deserto potrebbe avvilupparsi su 
sé stesso, i vicoli di una città potrebbero intrecciarsi in modi 
impossibili e ricondurre chi li percorre sempre alla strada 
principale, oppure un viaggiatore potrebbe giungere a un bordo 
estremo, dove ogni cosa si tuffa in un vuoto senza fine.
Molti studiosi, incluso Dorius Alyre ir’Korran, autore del 
rinomato Codice Planare, descrivono gli strati di un piano 
come un mazzo di carte; tuttavia, i piani di Eberron non sono 
fisicamente disposti in un ordine particolare e non esiste il 
concetto di strato superiore o strato inferiore. Ogni strato 

--- PAGE 156 ---
155
Capitolo 5   |   Piani di Esistenza
esplora invece un aspetto diverso del concetto essenziale che 
definisce il piano. Lamannia è il Piano della Natura e ogni 
strato è caratterizzato da un ambiente particolare: un oceano 
sterminato, una vasta foresta, un vulcano costantemente in 
procinto di eruttare. Shavarath è il Piano della Guerra e ogni 
strato contiene un aspetto diverso della guerra: un aspro assedio, 
una sanguinaria mischia, una snervante guerriglia. Alcuni piani 
possiedono uno strato centrale che funge da cuore di quel 
piano, come le Città Amaranto di Mabar e Irian. Tutti gli strati di 
Lamannia hanno invece eguale importanza.
Pur non essendo disposti in un ordine preciso, molti piani 
possiedono degli strati legati da una serie stabile di collegamenti. 
La forma di questi collegamenti varia in base al piano. Alcuni sono 
evidenti, come una porta gigantesca che si erge in mezzo al deserto 
o uno stagno che riflette una scena di un altro strato. Altri sono 
più sottili: chi si imbatte in un’isola navigando sull’Oceano Infinito 
di Lamannia e si spinge nell’entroterra scoprirà che l’isola è uno 
strato completamente diverso... e quando tornerà sui suoi passi 
scoprirà che l’oceano non è più alle sue spalle. Un portale non deve 
essere necessariamente fisico; su Thelanis è possibile raggiungere 
un nuovo strato interpretando gli elementi di una nuova storia.
Questo capitolo fornisce alcuni esempi degli strati più conosciuti 
di ogni piano, ma si tratta solo di una selezione. Così come le idee 
non hanno limiti, non esiste alcun limite al numero di strati che 
un piano può contenere. Sviluppando o descrivendo uno strato 
che si adatti alla sua storia, il DM dovrà sempre tenere a mente 
il concetto del piano. Cosa distingue la vasta cittadella fortificata 
della Città Amaranto di Irian da una fortezza di Shavarath? Una 
fortezza di Shavarath è caratterizzata dalla guerra: le pietre sono 
consunte e nell’aria aleggia l’odore del sangue e del fumo. Una 
fortezza di Irian è un simbolo di speranza e appartiene a un impero 
in ascesa: è luminosa, pulita e forse non ha mai visto una battaglia. 
Quindi, anche se gli strati di due piani potrebbero a prima vista 
sembrare simili, risalendo al concetto centrale del piano sarà 
possibile stabilire come esso si riflette in ogni strato.
Il Piano Materiale
Viaggiare tra i piani solitamente è alquanto impegnativo e 
pericoloso, ma anche le avventure ambientate sul mondo di 
Eberron possono essere profondamente influenzate dai piani che 
si estendono al di là. Questa sezione descrive alcuni aspetti del 
Piano Materiale e il suo posto nella grande cosmologia di Eberron.
Manifestazioni Planari
Anche senza ricorrere ai viaggi planari, esistono molti modi in 
cui i piani possono manifestarsi in un’avventura. Questo capitolo 
esamina il potenziale impatto esercitato da ogni piano usando tre 
categorie generali.
Zone di Manifestazione. Questi sono i luoghi in cui l’influenza 
di un piano può essere direttamente percepita sul Piano Materiale. 
Ogni zona di manifestazione è collegata a un particolare luogo fisico 
sul Piano Materiale; questo vale non solo per il lato della zona che 
si trova su Eberron, ma anche per la regione dell’altro piano a cui 
essa si collega. Quindi chi vive presso una zona di manifestazione 
di Thelanis noterà che quella zona si collega sempre a un punto 
specifico di quel piano; la zona di manifestazione non si collega 
genericamente a Thelanis, ma a una particolare regione della Selva 
Sconfinata (o a qualsiasi altro strato del piano).
Le zone di manifestazione spesso esibiscono una o più proprietà 
universali del piano; in una zona di manifestazione debole, il 
loro effetto potrebbe essere ridotto, mentre in una zona forte 
potrebbero verificarsi più effetti. Il capitolo 4 di Eberron: Rinascita 
Dopo l’Ultima Guerra suggerisce altri possibili tratti delle zone di 
manifestazione oltre a quelli presentati in questo capitolo.
Alcune zone di manifestazione possono fungere da portali 
diretti tra Eberron e un altro piano (anche se i viaggi verso Dal 
Quor e Xoriat sono bloccati). Molti portali si aprono soltanto in 
certe circostanze: spesso quando i piani sono adiacenti, quando 
la luna associata a quel piano è piena o entrambe le cose. Questi 
portali possono consentire agli avventurieri di viaggiare su un 
altro piano, ma possono anche fare inaspettatamente scaturire le 
creature (a volte ostili) appartenenti a tali piani.
I Sogni dei Kar’lassa
Il capitolo 4 descrive i kar’lassa, gigantesche mostruosità che 
fungono da condotti viventi verso i piani. I kar’lassa dormono, 
ma i loro sogni raggiungono piani diversi da Dal Quor e le 
creature che dormono nelle loro vicinanze vengono attirate 
in quei sogni. I sogni dei kar’lassa esistono come strati unici 
all’interno di un piano, in cui i principi centrali del piano si 
mescolano con la coscienza aliena del sognatore; spetta al DM 
decidere in che modo tutto questo si manifesta con esattezza 
e quanto sia facile raggiungere gli altri strati del piano. Là dove 
i sahuagin hanno stabilito un legame con un kar’lassa, come 
descritto nel capitolo 4, hanno creato un tempio nei suoi sogni, 
sorvegliato dai sacerdoti del sogno.
Adiacenti e Remoti. I piani di Eberron sono spesso raffigurati 
in orbita attorno al Piano Materiale, a simboleggiare il fatto che 
entrano ed escono dall’allineamento con quel piano. Quando un 
piano è adiacente, è allineato; l’influenza del piano sul mondo intero 
si fa più forte e gli effetti sulle zone di manifestazione esistenti sono 
amplificati. Per contro, quando un piano è remoto, il suo potere 
si affievolisce; dato che gli altri piani influenzano sempre quello 
Materiale in modi sottili, la loro assenza ha sul mondo un impatto 
forte quanto la loro presenza. Più piani potrebbero essere adiacenti 
allo stesso tempo; queste congiunzioni planari sono spesso collegate 
alle interazioni delle lune, e i personaggi competenti in Arcano 
possono solitamente predire le congiunzioni imminenti.
Questi cicli planari sono concepiti come strumenti narrativi, 
quindi il DM non ha bisogno di calcolarli in base a rigidi cicli 
del calendario. Può invece usarli nel modo più adatto alla storia, 
aggiungendo all’avventura un interessante colpo di scena in 
termini di meccaniche di gioco: poiché Mabar è adiacente, tutti i 
non morti ora sono più forti! Possono anche essere protagonisti 
dei piani di un nemico: è necessario impedire a Lady Illmarrow 
di attivare la sua macchina mistica tra tre giorni, quando Mabar e 
Dolurrh saranno adiacenti, una congiunzione che non tornerà a 
verificarsi prima di un altro secolo!
In ultima analisi spetta al DM decidere quando i piani sono 
adiacenti o remoti. Se la storia richiede che Dolurrh rimanga 
remoto per i prossimi tre giorni, così sarà: basterà informare 
gli eventuali studiosi arcani presenti tra gli avventurieri, che 
probabilmente saranno già al corrente della situazione. Altri 
DM potrebbero preferire l’uso di cicli concreti prestabiliti, 
che possono aggiungere a loro volta un aspetto interessante a 
un’avventura. Per esempio, Mabar è sempre adiacente nelle notti 
di luna nuova più vicine al solstizio d’inverno, un periodo noto 
come le Lunghe Ombre. In queste notti gli amici e le famiglie si 
radunano assieme e tengono accese le luci tutta la notte. Detto 
questo, nel resto di questo capitolo non viene descritto il ciclo 
tradizionale di ogni piano, quando esso è adiacente o remoto: i 
cicli esistono solo per rafforzare la storia, non per ostacolarla!
Artefatti. I piani sono un’ottima fonte di materiali insoliti, 
oggetti magici leggendari e reliquie. Ogni sezione descrive alcuni 
tipi di oggetti che potrebbero provenire dai diversi piani ed essere 
associati alle relative zone di manifestazione.
I Cieli di Eberron
Nel mito dei Progenitori, Siberys, Eberron e Khyber crearono 
i tredici piani lavorando assieme. A seguito di questo sforzo, 
riposarono nel vuoto che si trova al centro dei piani, e in 
quell’occasione litigarono. Khyber uccise Siberys e lo fece a pezzi, 
poi Eberron avviluppò Khyber e divenne una prigione vivente, 
formando il mondo vero e proprio.

--- PAGE 157 ---
156
Capitolo 5   |   Piani di Esistenza
STORN COOK
Questa potrebbe essere la verità in senso letterale. 
Forse l’anello nel cielo una volta era il corpo di un grande 
dragone cosmico. Ma anche se non fosse letteralmente vera, 
rispecchierebbe comunque la verità sul mondo. Dalla superficie, 
Eberron è molto simile alla Terra; c’è un terreno sotto i nostri 
piedi e un cielo di lune e di stelle sopra le nostre teste. Ma in 
realtà Eberron non è come la Terra e buona parte di quello che si 
vede non è ciò che appare. Stando a quanto è stato determinato 
finora, Eberron è l’unico pianeta del suo Piano Materiale e il 
fulcro dove i tredici piani convergono. Scendendo nelle viscere di 
Eberron non si arriva a un nucleo di magma, bensì ai semipiani di 
Khyber. Quindi cosa sono i corpi celesti di Eberron?
L’Anello di Siberys. Questa scintillante fascia di luce domina 
il cielo equatoriale. I frammenti del drago Siberys cadono 
dall’Anello di Siberys e il suo colore dorato lascia credere che 
tutto l’anello potrebbe essere composto da quei cristalli magici. 
La Teoria Siberysiana, insegnata ad Arcanix e al Congresso 
Arcano, ipotizza che tutta la magia arcana manipola l’energia 
irradiata dall’Anello e che la magia stessa sia il Sangue di Siberys.
Il Sole. Nel mito dei Progenitori, i tre riposarono sul Piano 
Materiale dopo avere creato i piani. Crearono il sole, Arrah, allo 
stesso modo in cui i mortali accendono un fuoco da campo. Quel 
fuoco continuò ad ardere anche dopo la loro battaglia e continua 
a fornire luce, calore e conforto al mondo, svolgendo funzioni 
analoghe al sole che conosciamo nel nostro mondo. Nella Schiera 
Sovrana, Dol Arrah è il Sovrano del Sole e del Sacrificio; il suo 
nome è in essenza Guerriera del Sole.
Le Stelle. Esistono molte stelle nel cielo di Eberron, ma non 
sono le ancore di altri sistemi solari remoti. Esistono dei limiti al 
Piano Materiale e le stelle indicano quei limiti; è possibile pensare 
alle stelle come a dei punti scintillanti sulla superficie di una 
sfera di cristallo. Le costellazioni più comuni raffigurano i draghi 
dell’antichità (Io, Tiamat, Chronepsis), anche se la maggior parte 
della gente non sa dire da dove vengano quei nomi. In genere si 
presume che provengano da uno degli antichi regni di Sarlona, o 
che furono fissati dagli antenati degli Aereni, ma in realtà tali nomi 
provengono da una tradizione diffusa dai sapienti dell’Argonnessen.
Le Lune. Dodici lune orbitanti sono visibili da Eberron: la vecchia 
luna, Crya, non è più visibile fin dai tempi antichi. Si racconta che 
l’impero dei giganti l’abbia distrutta. Ogni luna si alterna nelle 
normali fasi lunari, ma nel mese che porta il suo nome, una luna 
entra in fase ascendente; durante questo periodo, la luna splende 
con più intensità del solito. Ogni luna è associata a certi tratti 
caratteriali e si crede che un individuo sia influenzato dalla luna in 
fase ascendente al momento della sua nascita. Ma le cose si fanno 
più complicate, in quanto le lune sono anche collegate ai piani, come 
indicato dalla tabella “Destinazioni Planari e Lune”: ogni luna entra 
in una fase ascendente aggiuntiva quando il piano a essa associato 
è adiacente, e diventa insolitamente fioca quando il piano è remoto. 
Quindi, anche se raramente, potrebbe accadere che due o tre lune 
risultino ascendenti contemporaneamente, se c’è più di un piano 
adiacente nello stesso momento.
Il legame tra i piani e le lune è rafforzato dal fatto che su 
ognuno dei piani, la luna a esso associata è l’unica visibile nel 
cielo (anche se non tutti gli strati planari hanno un cielo visibile, 
come le cupe caverne di Dolurrh). Su un piano associato a 
una determinata luna, la fase di quella luna non corrisponde 
necessariamente all’attuale fase della luna su Eberron. La luna 
potrebbe anche rimanere costantemente in una singola fase, 
come per esempio su Lamannia, dove la luna è sempre piena, 
o potrebbe cambiare fase di strato in strato. Trovandosi su un 
piano, se la luna è visibile, è possibile identificarla effettuando 
con successo una prova di Saggezza (Natura) con CD 10.
Finora nessun umanoide ha mai visitato una delle lune, di 
conseguenza la loro vera natura resta un mistero. È possibile 
che siano dei planetoidi orbitanti e abitabili, popolati da creature 
esotiche e ricchi di risorse preziose. Ma alcuni sapienti credono che 
non si tratti di corpi fisici, bensì di portali planari: se un’aeronave 
dovesse volare abbastanza in alto da tentare di atterrare su una luna, 
forse passerebbe invece nel cielo del piano associato. Determinare la 
verità potrebbe essere l’obiettivo di un’epica avventura!
Che ne è dei Sovrani?
I Sovrani non dimorano nei piani e i popoli di Eberron non si 
aspettano di trovarli sui piani. I Vassalli della Schiera Sovrana 
credono che i Sovrani si trovino ovunque simultaneamente. 
Onatar non lavora presso una forgia su Fernia, si trova al fianco 
di ogni fabbro in ogni forgia. Molti Vassalli credono che le 
anime dei mortali, una volta attraversato Dolurrh, si uniscano ai 
Sovrani, ma si tratta più di un’unione estatica che di un vero e 
proprio ricongiungimento in un esclusivo circolo esistenziale.
Gli immortali di alcuni piani onorano i Sovrani. Un plotone 
di angeli su Shavarath potrebbe portare il vessillo di Dol Arrah, 
mentre una squadra di demoni potrebbe indossare le pelli dei 
nemici uccisi e lanciare cori di ululati in onore del Simulacro. Il 
Bibliotecario di Dolurrh potrebbe raccontare di quella volta in cui 
Aureon giunse a chiedere in prestito un libro... anche se accadde 
quasi mille anni fa. Questi riconoscimenti non fanno altro che 
confermare i miti basilari legati alla Schiera Sovrana: nella prima 
era del mondo, una banda di campioni sconfisse i signori supremi, 
come discusso nel capitolo 1. È possibile che siano ascesi e siano 
diventati le entità onnipresenti in cui oggi in molti credono, ma 
questa è una parte che perfino gli angeli devono accettare per fede.
Il Piano Astrale e il Piano Etereo
Il Piano Astrale e il Piano Etereo sono descritti nel capitolo 2 della 
Dungeon Master’s Guide. Il Piano Astrale è solcato dalle vaste navi 
dei githyanki, come descritto nella sezione su Kythri. È possibile 
che gli avventurieri presenti su uno di questi piani di transizione 
scoprano dei portali che riconducono al Piano Materiale o agli altri 
dodici piani di Eberron; tuttavia, Dal Quor non è più accessibile 
fin dall’Era dei Giganti e i portali che conducono a quel piano 
sono inaccessibili. La destinazione delle pozze di colore Astrali e 
dei sipari Eterei può essere determinata dal colore; ogni portale 
assomiglia da vicino alla luna collegata a quel piano, come indicato 
nella tabella “Destinazioni Planari e Lune”.
Destinazioni Planari e Lune
d20
Piano
Luna Associata
Colore della Luna e Portali
1-3
Piano 
Materiale
Tutte
I portali verso il Piano 
Materiale sono verdi
4
Daanvi
Nymm, la Corona
Giallo-dorato
5
Dal Quor
Crya (ritenuta 
distrutta)
Invisibile dal cielo di 
Eberron; nero irreale, i 
portali sono inaccessibili
6-7
Dolurrh
Aryth, il Portale
Rosso-arancione
8
Fernia
Eyre, l’Incudine
Argento
9
Irian
Barrakas, la Lanterna
Grigio chiaro
10
Kythri
Zarantyr, la Tempesta
Bianco perlaceo
11-12
Lamannia
Olarune, la Sentinella
Arancione pallido
13
Mabar
Sypheros, l’Ombra
Grigio fumo e ombra
14
Risia
Dravago, il Pastore
Lavanda
15
Shavarath
Vult, la Protettrice
Grigio acciaio punteggiato
16-17
Syrania
Terendor, la Guaritrice
Blu-grigio
18-19
Thelanis
Rhaan, il Libro
Azzurro
20
Xoriat
Lharvion, l’Occhio
Bianco opaco con un 
grosso baratro nero che 
lo attraversa

--- PAGE 158 ---
157
Capitolo 5   |   Piani di Esistenza
Khyber: I Mondi 
all’Interno del Mondo
Gli avventurieri non devono spingersi oltre Eberron per trovare 
reami magici e strani. Uno strato di pietra e di terra si nasconde 
sotto la superficie di Eberron e chi scava abbastanza in profondità 
può trovare caverne naturali, rovine sepolte dei goblinoidi 
Dhakaani o il reame nanico di Sol Udar. Ma Khyber è ben più 
di semplice roccia e fango. Il sottosuolo contiene innumerevoli 
semipiani, sacche di spazio dove le regole che governano il Piano 
Materiale non si applicano. È qui che sono racchiusi gli aspetti più 
innaturali di Khyber, dove vengono generati i suoi immondi e dove 
i daelkyr languono prigionieri all’interno dei loro strati (simili agli 
strati degli altri piani di Eberron). I semipiani possono essere letali, 
ma possono anche offrire inaspettate opportunità di esplorazione e 
di scoperta di nuovi mondi meravigliosi nascosti sotto la superficie.
La sezione “Il Reame Sotterraneo” del capitolo 4 fornisce 
alcune idee per esplorare le regioni superiori di Khyber; questa 
sezione fornisce una panoramica dei semipiani che gli avventurieri 
potrebbero incontrare spingendosi maggiormente in profondità.
Cosa Sono i Semipiani?
I semipiani di Khyber sono qualcosa di simile agli strati degli altri 
piani. Ogni semipiano è costituito da uno spazio limitato che può 
essere piccolo come una casa o grande come una nazione. I suoi 
confini potrebbero essere definiti da barriere fisiche o muri di 
forza invalicabili, oppure la sacca spaziale potrebbe avvilupparsi 
su sé stessa: chi cammina a lungo in una direzione finirà per 
tornare da dove era partito.
Per raggiungere un semipiano è necessario un portale. In certi 
casi, per viaggiare è richiesto anche un rituale o una congiunzione 
planare, e certi portali potrebbero essere invalicabili se sigillati 
dalle antiche interdizioni dei draghi o dei druidi Custodi dei Portali. 
Tuttavia, molti portali non solo sono attivi, ma anche pressoché 
impercettibili; un gruppo di avventurieri che avanza lungo un 
tunnel potrebbe attraversare un portale per le Lande di Ferro senza 
nemmeno accorgersene. I portali sono statici, rimangono sempre 
nello stesso posto e fintanto che restano aperti, gli avventurieri 
possono sempre tornare sui loro passi e varcarli di nuovo. Certi 
semipiani potrebbero essere dotati di due o tre portali, ognuno 
collegato a un punto diverso del Piano Materiale. Il reame di Dyrrn 
il Corruttore è dotato di portali collegati alle Marche dell’Ombra e 
alle Montagne Piediferro, mentre sia i goblinoidi del Kech Shaarat 
nel Darguun che gli orchi Ghaash’kala delle Distese Demoniache 
fanno uso di portali collegati alle Lande di Ferro. Di conseguenza, 
i semipiani possono consentire di coprire rapidamente le distanze 
più lunghe; gli avventurieri potrebbero entrare in un semipiano al 
di sotto del Q’barra, camminare per quello che sembra poco più di 
un chilometro per poi riemergere da un tunnel nel Breland.
I semipiani hanno molto in comune con i tredici piani di Eberron. 
Le leggi naturali potrebbero non applicarsi al loro interno e il tempo, 
lo spazio o altri elementi potrebbero comportarsi in modo innaturale. 
Un semipiano potrebbe mostrare alcune proprietà di un altro piano, 
come la proprietà Ardere Intensamente di Fernia o la proprietà 
Materia Primordiale di Lamannia. Tuttavia, non esiste un tema 
universale che unisce tutti i semipiani; ognuno è un caso a sé stante. 
Alcuni sapienti ipotizzano che questi semipiani siano i sogni di Khyber. 
Altri credono che i semipiani siano idee incomplete: abbozzi di realtà 
o semi che non sono mai cresciuti fino a diventare piani veri e propri.
Sebbene i semipiani abbiano solitamente dimensioni limitate, non 
esiste una logica intrinseca nella loro struttura. A un chilometro di 
profondità sotto la superficie di Eberron è possibile scoprire quella 
che sembra una valle a cielo aperto... ma un cielo diverso da quello di 
Eberron! A differenza dei piani, i semipiani di Khyber non contengono 
nessun corpo celeste di Eberron: lune, anelli e perfino soli potrebbero 
brillare nel cielo, ma saranno corpi celesti totalmente sconosciuti.
Sebbene non esiste un tema comune che unifichi tutti i semipiani, 
è possibile ripartirli in tre categorie comuni: cuori, prigioni e ombre.
Semipiani Cuore
Si dice che i signori supremi (Rak Tulkhesh, Sul Khatesh e gli altri) 
siano i primi figli di Khyber. Furono i primi immondi a manifestarsi 
fisicamente e ogni signore supremo diede origine a una schiera 
di immondi minori. Quando un immondo muore, la sua essenza 
torna a Khyber. Ognuno è vincolato a un particolare semipiano di 
Khyber, quello in cui si reincarna: il cuore di un signore supremo. 
Questo è uno dei motivi per cui i signori supremi non possono 
essere permanentemente distrutti; ognuno fa parte dell’architettura 
stessa di Khyber. La forma del signore supremo che è possibile 
incontrare su Eberron è soltanto una proiezione della sua essenza. 
Per sconfiggere i signori supremi, i campioni dell’Era dei Demoni 
si servirono della Fiamma Argentea per vincolare la loro essenza 
immortale, impedendo loro di riformarsi facendo ritorno al loro 
semipiano cuore. In essenza, così facendo separarono il cervello 
dal cuore... ma i semipiani cuore esistono ancora. I servitori minori 
del signore supremo (i suoi rakshasa e gli altri immondi asserviti) 
tornano al cuore quando si riformano. Se le catene di un signore 
supremo saranno spezzate, esso tornerà al pieno delle forze nel 
suo reame cuore.
I semipiani cuore sono relativamente piccoli, delle dimensioni 
approssimative di una grande città. Ognuno rispecchia il signore 
supremo a cui è legato, sia nell’aspetto che nelle proprietà. Così 
come il frammento-prigione dello spirito di un signore supremo 
può influenzare una regione, i portali che conducono a un reame 
cuore spesso influenzano l’area circostante; quella che sembra 
essere una zona di manifestazione di Shavarath potrebbe invece 
essere un portale per Scudo Amaro.
Sebbene la coscienza dei signori supremi non sia presente 
nei rispettivi cuori, la loro essenza li permea comunque. I reami 
cuore sono solitamente popolati da una schiera di immondi 
minori vincolati a quel signore supremo. Molti non desiderano 
tornare a Eberron finché i loro signori supremi non saranno 
liberati, mentre altri servono i Signori della Polvere e usano il 
cuore come rifugio. Di seguito sono descritti due cuori, ma ne 
esistono almeno trenta, uno per ogni signore supremo.
Lo Scudo Amaro: Rak Tulkhesh
Il cuore di Rak Tulkhesh è una fortezza cremisi le cui pietre 
grondano sangue e le cui mura sono disseminate di spuntoni 
di ferro arrugginito. Attorno alla base della torre, i rakshasa e 
gli altri immondi si danno battaglia eternamente, e la loro futile 

--- PAGE 159 ---
158
Capitolo 5   |   Piani di Esistenza
lotta rispecchia la sete di sangue del loro padrone. Mordakhesh 
la Spada d’Ombra, spesso fa ritorno allo Scudo Amaro tra una 
trama e l’altra, e viene acclamato come signore della fortezza.
Lo Scudo Amaro possiede le proprietà Furia Inestinguibile e 
Bagno di Sangue di Shavarath.
La Torre delle Ombre: Sul Khatesh
Il cuore di Sul Khatesh è una torre fatta di pietra nera venata 
d’argento, che risplende alla luce di tre sconosciute falci di luna. Qui è 
sempre notte e i servitori della Guardiana dei Segreti intonano peana 
alle lune mentre celebrano sacrifici di sangue e tracciano simboli 
mistici sul terreno. La torre ospita una biblioteca che racchiude molti 
segreti oscuri, e uno scriptorium adiacente dove gli immondi stilano i 
libri delle ombre che poi saranno consegnati ai warlock mortali. Sotto 
la città di Ashtakala nelle Distese Demoniache si cela un portale per 
la Torre delle Ombre. La rakshasa Hektula dimora qui quando non si 
prende cura della biblioteca di Ashtakala.
La Torre delle Ombre possiede il tratto Comprensione 
Universale di Syrania e la proprietà Ombre Eterne di Mabar.
Semipiani Prigione
Quando qualcosa viene descritto come “intrappolato a Khyber”, 
solitamente significa che è intrappolato in un semipiano che 
esiste in un punto imprecisato di Khyber. I più famigerati 
prigionieri di Khyber sono i daelkyr, ma ce ne potrebbero essere 
molti altri, sia che si tratti di spiriti immortali che di creature 
mortali intrappolate sul semipiano dai propri nemici.
Dyrrn il Corruttore dimora nel Palazzo dei Tendini e Belashyrra 
nella Cittadella degli Occhi Senza Palpebre (entrambi descritti in 
Eberron: Rinascita Dopo l’Ultima Guerra). Valaara è incatenata 
nel Nido Brulicante, descritto nel capitolo 8 di questo libro. Si 
dice che il daelkyr Orlassk dimori in una fortezza scolpita a 
forma di gargoyle gigante che vaga per i tunnel di Khyber; forse il 
gargoyle esiste all’interno del reame-prigione di Orlassk, o forse la 
gigantesca creatura contiene un portale collegato alla sua prigione.
Quando il DM ha a che fare con un semipiano prigione, dovrà 
determinare le limitazioni dei portali. Nel caso dei semipiani 
dei daelkyr, i daelkyr veri e propri non possono lasciarli, ma le 
altre creature possono entrare e uscire liberamente. Quindi i 
servitori di Dyrrn possono sciamare fuori dal Palazzo dei Tendini, 
ma fintanto che i sigilli dei Custodi dei Portali restano intatti, 
Dyrrn in persona non potrà andarsene. La natura del vincolo e 
del potere dei daelkyr è tale che i semipiani sono stati modellati 
a loro immagine e somiglianza, ma altre creature inferiori 
potrebbero essere intrappolate in prigioni più tradizionali.
Semipiani Ombra
A differenza dei semipiani cuore e prigione, i semipiani ombra non 
hanno uno scopo ben preciso. Non sono prigioni o fortezze del 
male, bensì strani riflessi del mondo. Proprio come Xoriat, spesso 
sfidano la logica naturale... e spesso questo li rende di grande 
valore. Sotto le Montagne Piediferro, nel Reame Sotterraneo, i 
nani hanno trovato un reame dove le pietre preziose crescono sugli 
alberi. Nella Valle del Sole Interno, le creature non invecchiano.
Molti sapienti chiamano questi semipiani “ombra” perché 
possono sembrare le ombre di altri piani: la Foresta Abissale di 
Khaar è un riflesso di Lamannia, mentre le Lande di Ferro sono 
vagamente simili a Shavarath. Ma in realtà i semipiani di Khyber 
non sono legati agli altri piani e non sono nemmeno toccati 
dall’influenza naturale di Eberron o dalla luce celestiale di Siberys. 
Forse i concetti intrecciati tra questi semipiani sono echi dei sogni 
di Khyber o allusioni a ciò che avrebbero potuto essere... o forse le 
loro somiglianze sono un’inspiegabile coincidenza.
I reami ombra potrebbero contenere importanti risorse pronte per 
essere utilizzate o raccolte, ma le loro regioni celano sempre qualche 
aspetto malevolo. Gli immondi sono una presenza comune e perfino 
le creature mortali che le popolano sono sinistre. Trattenersi troppo a 
lungo in un reame ombra solitamente significa aprire una porta alla 
corruzione. Esistono innumerevoli semipiani ombra, alcuni piccoli e 
altri vasti; quelli menzionati di seguito sono solo degli esempi.
La Foresta Abissale di Khaar
A prima vista questa sembra una foresta primeva, ma esaminata 
più da vicino si rivela pullulante di orrori. Questo semipiano è 
soffocato da una coltre di rampicanti cremisi grondanti sangue. 
Brulica di mostruosità, di bestie deformi che non sono aliene quanto 
le aberrazioni dei daelkyr, ma appaiono altrettanto letali; perfino gli 
usignoli più incantevoli sono creature carnivore e crudeli. La strana 
vegetazione della foresta può essere usata per ricavare pozioni o 
veleni letali e offre risorse preziose a chi osa sfidare i suoi orrori. 
Mentre si trova nella Foresta Abissale di Khaar, qualsiasi creatura 
che non sia naturalmente immune al veleno diventa vulnerabile ai 
danni da veleno e subisce svantaggio ai tiri salvezza contro veleno.
Le Lande di Ferro
L’intero territorio di questo reame è composto da metallo. Sugli 
alberi di adamantio crescono foglie affilate come lame e i fili d’erba 
di ferro sono in grado di penetrare le scarpe meno robuste. Questo 
semipiano, che possiede la proprietà Bagno di Sangue di Shavarath, 
è popolato da bande di diavoli e demoni impegnati in una loro eterna 
guerra personale. Questi immondi amano combattere e opprimere i 
mortali, ma fortunatamente non possono lasciare il loro reame. Gli 
orchi Ghaash’kala delle Distese Demoniache depredano le Lande di 
Ferro, razziando le armi degli immondi combattenti. I Kech Shaarat 
(vedi il capitolo 4) hanno esteso le loro cripte sotterranee fino alle 
Lande di Ferro; nel corso di molti secoli, questi dar hanno stipulato 
un’alleanza con un clan di diavoli, che consente loro di occupare 
questo territorio. Spetta al DM decidere quali sono le basi di questa 
alleanza e se gli Shaarat possono sfruttarla in altri modi.
La Valle del Sole Interno
Uno dei più diffusi culti del Drago Sotterraneo crede che esista un 
paradiso all’interno di Khyber, un luogo libero dalle sofferenze e 
dalla morte. La Valle del Sole Interno esiste e possiede le proprietà 
Immobilità della Carne di Risia e Luce della Vita di Irian. Tuttavia, 
questa immortalità richiede un prezzo; le creature che dimorano 
nella Valle troppo a lungo mutano lentamente e finiscono per 
trasformarsi in aberrazioni uniche. Gli abitanti della Valle, alcuni 
dei quali risiedono laggiù da secoli, non amano gli stranieri e 
i visitatori devono dare dimostrazione del loro valore prima di 
lasciarsi avvolgere dalla luce prismatica del Sole Interno.
Il Casato Orien e i Semipiani
I semipiani possono fungere da tunnel spaziotemporali che 
collegano due luoghi lontani, un mezzo di trasporto per passeggeri e 
merci di valore inestimabile! Gli Orien hanno scoperto uno di questi 
passaggi; le loro enclavi nelle città di Passaggio (nell’Aundair) e Varna 
(nelle Terre dell’Eldeen) sorgono su portali collegati a un minuscolo 
semipiano ombra privo di pericoli. Questo consente agli Orien di 
spostarsi tra le due città nel giro di pochi minuti. Tuttavia le due città 
sono già vicine e ben collegate, pertanto hanno preferito mantenere 
segreta la risorsa senza sfruttarla commercialmente su larga scala.
Di recente, tuttavia, la guerra e la Tragedia hanno 
compromesso molte vie commerciali degli Orien e lo sviluppo 
delle aeronavi minaccia il predominio del casato sui viaggi via 
terra. Nel tentativo disperato di recuperare terreno, il Barone 
Kwanti d’Orien è attivamente alla ricerca di nuovi semipiani 
da usare come canali di comunicazione. Sogna di trovare un 
percorso sicuro e rapido attraverso la Landa Gemente, per 
farne una via commerciale Orien, o addirittura un tratto del 
treno folgore. Ma Kwanti non ha idea di quanto possano essere 
pericolosi i semipiani, e i suoi tentativi potrebbero facilmente 
spingerlo ad aprire porte che sarebbero dovute restare chiuse.

--- PAGE 160 ---
159
Capitolo 5   |   Piani di Esistenza
MARCO MA4PS BERNARDINI
Daanvi: l’Ordine Perfetto
Daanvi scandisce un 
ritmo, come un sottile 
metronomo che tiene il 
tempo alla perfezione.
Quando un individuo agisce 
senza pensare, si muove 
inconsciamente a quel ritmo. 
Le strade possono 
essere affollate, ma 
tutti camminano 
allo stesso passo, ogni 
piede tocca terra allo 
stesso momento. 
Serve uno sforzo 
cosciente per spezzare 
questo ritmo, cambiare 
lo schema, distinguersi 
dalla folla. L’istinto spinge un 
individuo a restare nei ranghi, ad 
adattarsi allo schema, a essere parte 
del grande meccanismo.
Questo è Daanvi, l’Ordine Perfetto. 
Rappresenta il trionfo della legge sul disordine, della disciplina sul 
caos. Dagli alveari di insetti perfettamente strutturati ai tribunali 
di inevitabili che giudicano ogni azione dei mortali, l’ordine trionfa. 
Da un lato, Daanvi mostra come la struttura e la disciplina possono 
creare dei sistemi solidi e come le leggi siano la spina dorsale di 
ogni civiltà prosperosa. Dall’altro, può soffocare l’individualismo 
e l’innovazione. Mostra che le leggi possono servire la giustizia, 
ma possono anche costituire una serie interminabile di ostacoli 
o addirittura essere usate come strumenti della tirannia. Daanvi 
rappresenta tutti questi sentieri. Mostra i benefici della legge e 
dell’ordine e i rischi che si corrono portando questi valori all’estremo.
Proprietà Universali
La tendenza all’ordine influenza tutte le creature su Daanvi. È 
impossibile mentire volontariamente su Daanvi e gli effetti casuali 
sono ridotti. Su Daanvi, ogni cosa è intrinsecamente affidabile: la 
fortuna sfacciata e la malasorte sono altrettanto rare.
Piano della Verità. Una creatura non può mentire 
deliberatamente. Può evitare di rispondere alle domande o 
rispondere in modo elusivo, purché le sue risposte restino entro i 
confini della verità.
Illusioni Ostacolate. Quando una creatura lancia un 
incantesimo di illusione di durata pari o superiore a 1 minuto, la 
durata è dimezzata.
Gli Occhi della Legge. Quando una creatura lancia un 
incantesimo di divinazione, la sua gittata è raddoppiata; se 
quell’incantesimo ha una durata di almeno 1 minuto ma meno di 
24 ore, anche la durata è raddoppiata.
Nessun Caso. La prima volta in un round (o in qualsiasi momento 
al di fuori del combattimento) in cui una creatura effettua un tiro per 
colpire, una prova di caratteristica o un tiro salvezza (che non sia 
un tiro salvezza contro la morte), il tiro è considerato un 10. Se la 
creatura dispone di vantaggio o svantaggio a quel tiro, tira solo un 
dado e considera il risultato dell’altro pari a 10.
Flusso del Tempo. Per ogni 10 minuti trascorsi su Daanvi, 
sul Piano Materiale passa solo 1 minuto. Quindi se una creatura 
passa 10 giorni a perorare la sua causa in un tribunale di Daanvi, 
su Eberron sarà passato meno di un giorno.
Abitanti
Tutti gli abitanti di Daanvi incarnano il concetto di legge e ordine, 
o sono vincolati a esso. Molti modron, angeli e diavoli si occupano 
di pratiche amministrative e prestano servizio come ingranaggi 
nel grande macchinario del loro piano. Quasi tutti gli abitanti di 
Daanvi seguono un ciclo quotidiano invariabile, e ogni abitante è 
limitato dalla sua giurisdizione. Certe autorità possono muoversi 
liberamente e applicare le leggi su più strati. Tuttavia, un deva 
non può intraprendere azioni nel Distretto di Ferro, nemmeno se 
ritiene che un avventuriero abbia subito un’ingiustizia, perché quel 
quartiere è sotto la giurisdizione dei diavoli locali.
Gli angeli e i diavoli di Daanvi usano le loro normali statistiche, ma 
il loro aspetto è simile ai modron e agli inevitabili. Potrebbero avere 
la pelle o le ali metalliche, o perfino apparire come costrutti viventi.
Questi immortali sono creature assolutamente legali e non 
possono essere obbligate a violare la legge o ad agire contro la 
loro natura. Tutti i celestiali e gli immondi di Daanvi possiedono il 
tratto Mente Assiomatica, descritto di seguito:
Mente Assiomatica. La creatura non può essere obbligata ad 
agire in modo contrario alla sua natura o alle sue istruzioni.
Daanvi non conta una popolazione significativa in termini di 
mortali, ma è popolato da altri immortali oltre a quelli descritti 
in questa sezione, ognuno dei quali rappresenta un aspetto del 
piano; per esempio, i formian, creature simili alle formiche, 
occupano numerosi strati su cui hanno il completo controllo.
Modron e Inevitabili
I modron, gli abitanti più comuni di Daanvi, sono incarnazioni di 
pura legge e non pendono né a favore della giustizia né a favore 
dell’oppressione. Svolgono i compiti che ricevono e obbediscono a 
ogni legge; niente di più, niente di meno. I modron sono presenti 
su molti strati, dove svolgono i compiti più basilari. I modron più 
sofisticati si occupano di interminabili pratiche amministrative e 
dell’applicazione delle leggi di base.
Gli inevitabili sono potenti costrutti che hanno il compito di 
applicare la legge in tutti i suoi aspetti. I possenti marut vengono 
spesso incaricati di far rispettare certi contratti specifici; è importante 
ricordare che questi marut non hanno niente a che fare con le loro 
controparti di Dolurrh, così come i diavoli di Daanvi non sono correlati 
a quelli di Shavarath. Il tratto Rinviare a Giudizio dei marut di Daanvi 
trasporta le vittime fino al Palazzo di Giustizia di Daanvi.
Oltre ai modron e agli inevitabili presentati nel Monster 
Manual e nel Tomo di Mordenkainen dei Nemici, tutti presenti su 
Daanvi, ne esistono altri che svolgono dei compiti specifici su quel 
piano. Un’entità particolare nota come il Kolyarut risiede sotto il 
Palazzo di Giustizia e detiene l’autorità assoluta sull’applicazione 
delle leggi. Il Kolyarut agisce attraverso una legione di corpi 
ospiti, ognuno dei quali presta servizio presso ogni tribunale 
degli inevitabili; questi esseri sono a loro volta chiamati Kolyarut, 
sebbene siano solo dei rappresentanti di una forza superiore.
Angeli
Gli angeli di Daanvi rappresentano la legge al servizio della giustizia 
e del bene superiore. Questi immortali applicano le leggi, ma fanno 
anche del loro meglio per agire con benevolenza e assicurarsi che 
sia fatta giustizia. Sebbene gli angeli debbano pensare ai loro doveri 
e raramente abbiano il tempo di chiacchierare con i comuni mortali, 
sono solitamente gentili e premurosi quando hanno il tempo di 
intervenire. Credono con ogni fibra del loro essere che la legge e la 
civiltà siano le virtù più importanti in assoluto, e che la legge non 
possa essere messa da parte per nessun motivo.
I deva e gli altri angeli di potere analogo fungono da autorità 
locali. È possibile incontrarli come ministri, magistrati e sapienti. Un 
deva potrebbe essere nominato per fungere da consigliere per quei 
mortali chiamati a comparire davanti a un tribunale di inevitabili. 
I deva presso l’Archivio Infinito prestano servizio come sapienti; 
i modron archiviano e registrano, mentre i deva studiano i dati e 
riflettono su di essi. Nel frattempo, i potenti planetar fungono da 
sommi ministri e guardiani dei portali e delle aree più importanti.
I solar risiedono nel Panopticon. Esistono tredici solar, ognuno 
dei quali ha il compito di monitorare e amministrare la giustizia 
su uno dei piani di Eberron (nessun solar esercita il suo dominio 

--- PAGE 161 ---
160
Capitolo 5   |   Piani di Esistenza
VINCENTIUS MATTHEW
sul Piano Materiale). Tuttavia esistono numerose restrizioni 
che definiscono come e quando possono agire. Solitamente un 
solar deve essere invocato da una legittima autorità del piano 
in questione (quindi, mentre Hazariel, il Solar di Syrania, viene 
spesso invitato a scacciare gli idoli radiosi, Azazar, il Solar di 
Xoriat, non è mai stato chiamato a intervenire da quel piano. 
In attesa di essere chiamati, osservano; finché si trovano nel 
Panopticon, i solar possono osservare qualsiasi cosa che si 
verifichi sul piano di loro pertinenza. Poco dopo l’alterazione dei 
Quor Tarai che generò il-Lashtavar, Tyrala, la Solar di Dal Quor, si 
recò a indagare sulle azioni che scalzarono Dal Quor dal suo asse 
planare; da allora nessuno l’ha mai più vista.
Diavoli
I diavoli di Daanvi rappresentano la legge al servizio della tirannia 
e del profitto personale. In essenza rappresentano il pericolo 
della legge e dell’ordine usati come strumenti di una forza 
oppressiva. Sebbene gli angeli e i diavoli di Daanvi si disprezzino 
a vicenda, le rigide leggi che definiscono le loro giurisdizioni 
limitano al massimo i contatti tra loro e fanno sì che non si 
scontrino quasi mai in combattimento, anche se capita spesso 
che un diavolo e un angelo siano avversari in una causa, di fronte 
a un tribunale di inevitabili nel Palazzo di Giustizia.
Nella maggior parte dei casi, i diavoli sono presenti su strati 
come il Distretto di Ferro, dove fungono da crudeli tiranni e 
tutori della legge. È possibile incontrarli anche come guardiani 
e sentinelle, ma risultano invariabilmente troppo severi nello 
svolgimento dei loro doveri. Altri diavoli cercano di sfruttare le 
scappatoie per applicare la legge a loro vantaggio, estorcendo 
denaro agli avventurieri o usando in altri modi la legge come 
arma. Gli orthon e le erinni catturano i malfattori, mentre i diavoli 
della fossa fungono da boia nel Palazzo di Giustizia.
Sudditi
Ogni tiranno ha bisogno di individui da opprimere e ogni società 
utopistica ha bisogno di un popolo che benefici delle sue giuste 
leggi. Le innumerevoli manifestazioni di Daanvi, chiamate sudditi, 
svolgono questa funzione. Sono umanoidi, ma la loro forma è 
indistinta. Offrono l’impressione di una persona, completamente 
normale e anonima, spesso della stessa specie dell’osservatore, 
ma nonostante tutti gli sforzi, sono impossibili da mettere a fuoco. 
Le conversazioni con i sudditi sono banali nel migliore dei casi e 
non lasciano trasparire nessuna personalità o obiettivo specifico. 
I sudditi non costituiscono nessuna minaccia in combattimento, 
e se subiscono un qualsiasi ammontare di danni si dissolvono per 
poi riformarsi nel giro di pochi minuti.
Strati
Daanvi è composto da centinaia di strati, ognuno dei quali è una 
metafora per un particolare aspetto dell’ordine o della civiltà. 
Il tempo è omogeneo su tutti gli strati, anche se su alcuni gli 
abitanti lavorano a tutte le ore, mentre su altri vigono rigide 
regole sui tempi in cui certe attività sono consentite. Daanvi 
segue un suo calendario, ma gli abitanti possono facilmente 
trasporlo nel calendario standard del Galifar (o in qualsiasi altro 
sistema) quando devono trattare con i mortali in visita.
Chi si reca su Daanvi usando spostamento planare o altre 
capacità simili compare presso il Portale Primario. I portali che 
collegano i vari strati sono chiaramente indicati e facili da trovare. 
C’è sempre qualche guida angelica disposta a fornire assistenza. I 
portali minori sono sorvegliati dai modron, mentre quelli principali 
sono gestiti da un diavolo cornuto o da un planetar. Presso il Portale 
Primario è possibile ottenere un lasciapassare di viaggio, ma chi 
viola le ordinanze locali può vederselo revocare immediatamente.
Sebbene alcune regole, come il sistema dei portali e i 
lasciapassare di viaggio, siano universali, ogni strato applica 
le sue leggi specifiche. Spesso si tratta di leggi tipiche (vietati i 
furti, vietate le aggressioni se non per autodifesa), ma certi strati 
applicano anche ordinanze inconsuete (vietato lanciare magie 
di illusione dopo mezzogiorno). La gamma delle leggi, della loro 
applicazione e delle sanzioni previste può variare drasticamente 
in base al grado di oppressione esercitato dallo stato; può essere 
generalmente giusto (se amministrato dagli angeli), imparziale 
(modron) o opprimente (diavoli). Sugli strati più benevoli, chi 
viola la legge riceve un monito istruttivo da parte di un angelo; chi 
la viola sugli strati più severi non è così fortunato. In certi casi i 
guardiani impartiscono una punizione immediata, come descritto 
nel riquadro “Sentenze di Daanvi”. Chi commette una violazione 
molto grave potrebbe essere portato al Palazzo di Giustizia per 
comparire davanti a un tribunale di inevitabili.
Di seguito sono descritti alcuni degli strati più rilevanti di Daanvi; 
altri strati esprimono forme più specifiche di ordine e di civiltà, ma 
generalmente risultano poco interessanti per gli avventurieri.
Includono esempi di governo utopistico, di giustizia della 
malavita e innumerevoli altri casi di applicazione delle 
leggi. Il Granaio Perfetto è una vasta fattoria mantenuta 
impeccabilmente, che fa sfoggio delle virtù della disciplina 
agricola. L’Alveare 43 è un insediamento di formian, dove una 
schiera di spiriti immortali simili a formiche si prende cura della 
sua regina; se questo non dovesse colpire l’immaginazione del 
visitatore, forse uno degli altri 42 lo farà!
Sentenze di Daanvi
Che succede quando i personaggi violano le leggi di Daanvi? In 
teoria esiste un Codice di Giustizia incredibilmente complicato che 
il Kolyarut usa per determinare la punizione ideale. In pratica, la 
punizione dovrebbe essere proporzionata al crimine, ma questo 
dipende dal distretto in cui si svolge il procedimento. Un angelo 
fa rispettare la legge, ma cerca di assicurarsi che la punizione sia 
veramente giusta; un diavolo potrebbe usare la minaccia di una 
punizione sproporzionata (e totalmente legittimata dal Codice di 
Giustizia, naturalmente), per ricattare l’accusato.
Sono previste punizioni fisiche che vanno dalle percosse alle 
mutilazioni (come la rimozione di un occhio o della lingua) fino 
alla pena capitale. Queste punizioni sono più comuni sugli strati 
opprimenti. L’incarcerazione è rara ma possibile: il colpevole può 
essere rinchiuso in una cella locale o nella Prigione Inevitabile. A 
causa del flusso del tempo su Daanvi, cento anni trascorsi in una 
cella di Daanvi equivalgono soltanto a dieci anni su Eberron.
Le multe sono una punizione ricorrente, non tanto perché 
Daanvi abbia bisogno di entrate, ma perché possono essere 
facilmente adattate al singolo trasgressore. Le sanzioni in monete 
d’oro o in proprietà possono essere riscosse immediatamente o 
applicate ai guadagni futuri; metà di tutto l’oro che il personaggio 
guadagna potrebbe sparire finché la multa non sarà pagata.
Un’altra punizione comune è il tatuaggio del giudizio, un elaborato 
marchio applicato al volto del trasgressore e che non può essere 
rimosso da alcun potere inferiore a un incantesimo desiderio. 
Ogni creatura che parli un linguaggio capisce magicamente il suo 
significato, generalmente espresso in un concetto semplice come 
“assassino” o “ladro”. Una prova di Intelligenza (Arcano) con CD 15 
effettuata con successo consente a un personaggio di identificare il 
tatuaggio come un tatuaggio del giudizio di Daanvi.
Esistono anche altre forme di punizione magica. Il trasgressore 
potrebbe essere soggetto agli effetti di scagliare maledizione 
per un anno o per tutta la vita. Un bugiardo potrebbe essere 
impossibilitato a mentire per un anno (ma può sempre rispondere 
in modo elusivo). Un condannato potrebbe essere privato di una 
particolare dote e subire svantaggio a una prova di abilità specifica 
per la durata della sentenza. Oppure potrebbe essere privato della 
fama: nessuno gli riconoscerà il merito delle azioni positive, ma 
riceverà comunque il biasimo per le sue malefatte. Esistono pochi 
limiti a ciò che un tribunale di inevitabili può fare, e annullare tali 
punizioni è possibile solo mediante un desiderio.

--- PAGE 162 ---
161
Capitolo 5   |   Piani di Esistenza
Il Portale Primario
Il Portale Primario è simile alla Stazione Terminus di Sharn, 
ma al posto delle carrozze volanti e dei biglietti ferroviari, sono i 
portali a condurre ai vari strati. Centinaia di sudditi e di modron 
si aggirano per l’area o attendono ordinatamente in fila di poter 
varcare un portale. La legge di Daanvi esige che tutti i viaggiatori 
debbano passare attraverso il Portale Primario ed è qui che 
spostamento planare e i viaggi astrali depositano gli avventurieri. 
Se qualcuno entra a Daanvi per altre via, sta violando la legge... e 
questa non è mai una buona idea.
La fervida attività del Portale Primario può indurre a credere 
che Daanvi accolga i viaggiatori a braccia aperte come Syrania, 
ma la maggior parte del traffico è costituita da pendolari che si 
spostano da uno strato all’altro. I visitatori extraplanari devono 
procurarsi dei lasciapassare di viaggio dall’Autorità di Transito; la 
difficoltà di questa impresa dipende dall’umore dell’Autorità nel 
giorno in cui un viaggiatore arriva... e tale umore può cambiare 
da un giorno all’altro. Se l’Autorità è giusta, gli angeli sbrigano la 
pratica rapidamente e senza intoppi; fintanto che un viaggiatore 
ha un valido motivo per recarsi su Daanvi, gli sarà permesso 
di transitare. Se l’autorità è imparziale, è gestita dai modron; 
passare è possibile, ma sarà necessario sottoporsi a una fila 
interminabile e a una ridondante procedura burocratica. Oltre 
a dover fornire un motivo chiaro e specifico per la visita, un 
viaggiatore potrebbe ottenere l’accesso solo a certi strati o subire 
restrizioni di altro tipo (“Dovrai bere quella pozione ora, oppure 
gettarla via.”) E se l’Autorità quotidiana è oppressiva, i diavoli di 
turno potrebbero rendere la vita del viaggiatore un inferno; resta 
solo da vedere se sono più interessati a estorcergli una bustarella 
o a tormentarlo con qualche fardello burocratico. Vogliono una
tangente in denaro? Vogliono che il viaggiatore sbrighi un servizio
per loro? Questo è un tipico abuso di potere; quale si adatta
meglio alla storia?
Il Panopticon
Nella grande torre del Panopticon, una schiera di immortali tiene 
d’occhio tutto ciò che accade sui piani di Eberron. Innumerevoli 
modron scrutano attraverso le loro sfere di cristallo. All’interno 
di apposite sale, angeli e diavoli osservano pozze di scrutamento 
in cui possono rivedere gli eventi più recenti. E nella camera più 
alta del Panopticon, dodici solar (più un seggio rimasto vuoto) 
contemplano gli eventi che si svolgono sui piani a cui sono legati 
e attendono di essere convocati dalle autorità di quei piani.
Il Panopticon è più grande dell’intera città di Sharn. Ogni 
sua sezione è dedicata a un piano diverso e certi immortali 
trascorrono innumerevoli anni a tenere d’occhio un luogo o una 
creatura in particolare. Ospita il più potente e sofisticato sistema 
di scrutamento che esista, di gran lunga più potente perfino delle 
capacità dei draghi dell’Argonnessen. Tuttavia, questo sistema 
non è stato concepito a beneficio dei mortali. Gli avventurieri 
devono avere una ragione straordinaria per ottenere un 
lasciapassare che consenta loro di accedere al Panopticon, e gli 
immortali che lavorano al suo interno tendono a non rispondere 
alle domande.
Il Palazzo di Giustizia
Il Palazzo di Giustizia è un immenso complesso che ospita 
un numero impossibile di tribunali e sale delle udienze. Nelle 
camere più piccole, gli immortali discutono delle azioni degli 
esseri osservati tramite il Panopticon. Un gruppo di angeli discute 
del Trattato di Fortetrono, mentre gli inevitabili esaminano in 
dettaglio le eterne guerre di Shavarath. Queste discussioni 
sono fini a sé stesse: sebbene venga espresso un giudizio che 
viene annotato nell’Archivio Infinito, nessuna azione viene 
mai intrapresa. Le questioni più importanti vengono risolte al 
cospetto di un tribunale di inevitabili presieduto da un Kolyarut, 
un inevitabile che rappresenta il grande arbitro della giustizia 

--- PAGE 163 ---
162
Capitolo 5   |   Piani di Esistenza
imparziale, il cui spirito pervade il palazzo stesso. Il tribunale 
solitamente include un planetar e un amnizu che cercano di 
accaparrarsi il voto dirimente del Kolyarut.
Gli avventurieri che violano le leggi di Daanvi vengono condotti 
al cospetto di un tribunale di immortali. Le procedure sono 
generalmente molto dirette; i giudici interrogano l’accusato. 
All’accusato viene concesso un Avvocato, a cui si contrappone 
una Voce della Giustizia; solitamente uno dei due è un angelo 
e l’altro un diavolo. Entrambi questi immortali possono 
evocare varie immagini dalle vite degli accusati, attingendo alle 
informazioni accumulate dal Panopticon. Un caso del genere 
può essere risolto in fretta, ma in base ai protocolli invocati o 
alle prove presentate (“Vostro onore, desidero mostrarvi tre anni 
dell’infanzia dell’imputato”), può anche avere tempistiche molto 
lunghe. Fortunatamente per l’accusato, la proprietà Flusso del 
Tempo di Daanvi garantisce che, quando o se l’imputato tornerà 
sul Piano Materiale, il tempo per i suoi amici e avversari sarà 
trascorso molto più lentamente.
Quando un caso viene risolto, il tribunale degli inevitabili 
pronuncia il suo giudizio; la sentenza è definitiva e non può 
essere contestata o appellata. Il riquadro “Sentenze di Daanvi” 
offre alcune idee per le punizioni che potrebbero essere 
comminate a un malfattore.
L’Archivio Infinito
La Biblioteca di Dolurrh contiene solamente i resoconti su ogni 
anima mortale che sia passata attraverso quel piano. L’Archivio 
Infinito di Daanvi contiene resoconti su ogni essere che sia mai 
esistito. Qui, i dati raccolti dal Panopticon e le sentenze del 
Palazzo di Giustizia vengono trascritti e preservati con efficienza. 
Le cronache descrivono gli atti di ogni individuo, che abbia 
violato o meno gli innumerevoli codici di condotta legale o morale 
vigenti. In genere Daanvi non fa niente con questi dati; non ha 
alcuna giurisdizione su di essi. Quindi, per tutta la vita di un 
individuo, gli immortali di Daanvi osservano e giudicano le sue 
azioni. Il soggetto non viene ricompensato o punito per quelle 
azioni, ma gli immortali sanno che cosa ha fatto, e la sua cronaca 
viene preservata per sempre in un archivio permanente.
I mortali devono presentare un’ottima ragione (o corrompere 
un diavolo) per accedere all’archivio, ma l’accesso non è limitato 
quanto quello al Panopticon. L’Archivio Infinito tiene fede al suo 
nome e le sue dimensioni sono insondabili. Se gli avventurieri sono 
autorizzati a inoltrare richiesta, un deva sapiente può essere loro di 
grande aiuto. Lavorare con i modron è un processo lungo e tedioso, 
e i diavoli possono rendere l’esperienza ancora più sgradevole.
Il Distretto di Ferro
Il Distretto di Ferro, una città di pietra grigia, incarna i peggiori 
aspetti delle leggi oppressive. Il Consigliere Alashta, un crudele 
amnizu, esercita il potere assoluto e non può essere contestato o 
sfidato. La maggior parte dei sudditi del distretto è condannata a 
servire a vita, legata da contratti ineludibili; i visitatori devono fare 
attenzione a non accettare offerte di lavoro nel distretto, altrimenti 
potrebbero restare intrappolati in modo analogo. Nella piazza 
grande vanno in scena regolarmente esempi di “giustizia” brutale. 
Numerosi imp si aggirano nelle ombre per spiare gli stranieri 
e riferire le loro azioni ai diavoli delle catene e alle erinni che 
fungono da brutali forze di polizia. Anche se non possono punire 
gli avventurieri “ingiustamente”, possono indurre in tentazione i 
visitatori per spingerli a trasgredire; i mercanti e i datori di lavoro 
immondi possono fare offerte molto allettanti agli avventurieri, 
ma quasi tutte conducono inevitabilmente a violare le leggi del 
distretto, per quanto capziose o ridicole possano essere.
Sebbene il Distretto di Ferro simboleggi i mali di un ordine 
opprimente, esso resta comunque regolato dall’ordine. La polizia 
e i consiglieri possono distorcere le leggi e usarle come armi, 
ma alla fine anche loro devono rispettarle (l’unico elemento 
di vantaggio per gli avventurieri che attraverso questo posto). 
Sebbene i sudditi del Distretto di Ferro vengano brutalmente 
oppressi, sono figure per buona parte simboliche; c’è chi si chiede 
addirittura se tali sudditi esistano quando non c’è nessuno in giro 
a osservare le loro sofferenze.
La Prigione Inevitabile
Questo strato opprimente, affidato alle cure dei diavoli, è 
l’incarnazione del concetto stesso di prigione, l’inevitabile 
conseguenza che attende chi sfida la legge. Con il pieno potere 
di Daanvi alle sue spalle, la Prigione Inevitabile fa sembrare la 
Rocca del Terrore una cella nell’ufficio di uno sceriffo locale.
È concepita per incarcerare celestiali, elementali e altri esseri di 
grande potere, e ospita detenuti provenienti da una mezza dozzina 
di piani d’esistenza. Anche i mortali possono essere imprigionati 
al suo interno; i loro processi biologici vengono messi in stasi 
affinché non abbiano bisogno di mangiare e bere e non invecchino. 
È raro che un mortale finisca quaggiù, ma la prigione potrebbe 
ospitare qualche leggendaria figura storica ritenuta morta da tutti, 
e trattenuta invece all’interno della Prigione Inevitabile!
Manifestazioni Planari
Di seguito alcuni esempi di come Daanvi può influenzare il 
Piano Materiale.
Zone di Manifestazione
Le zone di manifestazione collegate a Daanvi, relativamente 
sconosciute, spesso condividono una o più delle proprietà 
universali del piano. Le zone con la proprietà Piano della Verità 
vengono spesso usate dalle comunità locali per allestire tribunali 
improvvisati, e molti dei più grandi tribunali delle Cinque Nazioni 
vengono eretti in queste zone. Le agenzie di servizi segreti sono 
sempre in cerca di zone dotate della proprietà Occhi della Legge. 
Altre zone si limitano a rispecchiare l’ordine innaturale del piano: 
i raccolti crescono spontaneamente disposti in file perfette, 
oppure gli abitanti hanno la tendenza naturale a obbedire agli 
ordini. Alcune leggende non confermate parlano di modron 
che compaiono nelle zone di manifestazione e che tentano di 
“riparare” gli edifici del luogo riprogettandoli per adattarli alle 
architetture dell’Ordine Perfetto.
Adiacente e Remoto
Daanvi ha dei periodi in cui diventa adiacente o remoto, ma a 
differenza degli analoghi periodi degli altri piani, questi non 
comportano effetti evidenti. Alcuni sapienti credono che possa 
influenzare l’efficacia di certi rituali o la creazione di macchine 
mistiche, e altri cercano di collegare l’ascesa delle principali 
civiltà ai periodi in cui il piano era adiacente, ma gli esempi che 
vengono offerti a supporto di questa teoria potrebbero essere 
interamente frutto di coincidenze. Daanvi è noto per il suo ciclo 
estremamente lungo. Tradizionalmente, quando Daanvi diventa 
adiacente, resta tale per un intero secolo; dopo cento anni dalla 
fine quel periodo, diventa remoto per un altro secolo.
Artefatti di Daanvi
Daanvi sa fare due cose molto bene: osservare le persone e 
punirle. Gli avventurieri potrebbero entrare in possesso di una 
straordinaria sfera di cristallo rubata dal Panopticon, o di un paio 
di manette dimensionali perdute da un orthon cacciatore di taglie. 

--- PAGE 164 ---
163
Capitolo 5   |   Piani di Esistenza
MARCO MA4PS BERNARDINI
Un altro modo in cui gli abitanti possono interagire con Daanvi 
è attraverso un contratto inviolabile. Nel Palazzo di Giustizia, 
due creature qualsiasi possono stipulare un contratto di fronte 
a un Kolyarut. I termini vengono trascritti su una lamina d’oro 
incantata (del valore di 5.000 mo) e vincolati a un marut, che si 
incarica di farli rispettare. Su Eberron, un potente evocatore può 
usare alleato planare o un incantesimo simile per evocare un 
Kolyarut e stipulare un contratto (ma dovrà essere l’incantatore a 
fornire l’oro).
Storie di Daanvi
È raro che Daanvi intervenga nella vita quotidiana, e la gente non 
pensa spesso a quel piano, grazie anche all’assenza di un impatto 
rilevante nei suoi cicli adiacenti e remoti. Se si eccettuano coloro 
che vivono nei pressi delle zone di manifestazione, esso non 
influisce nella vita quotidiana della gente. Il modo principale 
in cui Daanvi può entrare nell’avventura è come luogo in cui 
il gruppo può procurarsi qualcosa di cui ha bisogno: potrebbe 
necessitare di qualche conoscenza custodita nell’Archivio 
Infinito, o di scoprire qualcosa che può essere visto soltanto dal 
Panopticon. Tuttavia, dovranno avere buoni motivi per ottenere 
il permesso di superare il Portale Primario... o essere disposti a 
corrompere un diavolo.
Il Dossier Wynarn. Dopo un’imboscata andata storta, gli 
avventurieri si ritrovano in possesso di una cartella trafugata 
dall’Archivio Infinito, un diario indistruttibile che contiene 
informazioni approfondite e pericolose su qualcuno di molto 
importante. Un re? Il patriarca di un casato portatore del 
marchio? Se cadesse nelle mani sbagliate potrebbe provocare 
un disastro, e probabilmente l’Archivio manderà qualcuno (o 
qualcosa) a recuperarlo. Dato che non può essere distrutto, cosa 
ne faranno i personaggi?
Il Processo. Dopo un malinteso occorso durante un’avventura 
ambientata su un altro piano (forse nell’Incommensurabile 
Mercato, dato che Syrania è il piano che tende più 
frequentemente a invocare la giustizia di Daanvi) gli avventurieri 
vengono prelevati da un solar e devono rendere conto delle loro 
azioni di fronte a un tribunale di inevitabili.
L’Accusato. Un alleato di vecchia data degli avventurieri porta 
sempre una maschera. Durante una battaglia, la maschera cade 
a terra, rivelando un tatuaggio del giudizio che recita “bugiardo”. 
Esiste una spiegazione plausibile per tutto questo?
Il Contratto. Gli avventurieri stanno stipulando un contratto 
che non hanno alcuna intenzione di rispettare, ma il contraente ha 
un asso nella manica: usando una pergamena di alleato planare 
evoca un inevitabile Kolyarut e ottiene di stipulare un contratto 
inviolabile. Come faranno gli avventurieri ad aggirare questo 
problema? Rispetteranno i termini del contratto o affronteranno la 
collera del marut e il processo che li attende a Daanvi?
Dal Quor: 
La Regione dei Sogni
Dal Quor è allo stesso tempo 
inconcepibilmente lontana e 
straordinariamente vicina. Decine 
di migliaia di anni fa, i giganti di 
Xen’drik spezzarono ogni legame tra 
Dal Quor e il Piano Materiale. Da 
allora la Regione dei Sogni è 
rimasta permanentemente 
remota e non è più stata 
scoperta alcuna zona 
di manifestazione 
naturale legata 
a Dal Quor. Nemmeno 
spostamento planare o i viaggi 
astrali consentono un contatto 
diretto con la Regione dei Sogni. 
Eppure, Dal Quor è anche il più 
vicino dei piani: per visitarlo è sufficiente 
chiudere gli occhi. Il sogno è una forma 
di viaggio spirituale in cui la coscienza dei 
mortali viene attirata su Dal Quor.
Dal Quor è il reame dei sogni, un luogo di immaginazione, dove i 
ricordi e la fantasia possono modellare la realtà. Le storie di Thelanis 
radunano la gente all’interno di un racconto condiviso; i sogni di Dal 
Quor, al contrario, sono unici, individuali e fugaci. Sono definiti dalle 
esperienze e dai desideri di ogni sognatore, che raramente li ricorda 
al risveglio. I sogni consentono ai mortali di sondare il loro inconscio, 
e appartengono soltanto al sognatore. O almeno è così che dovrebbe 
essere... quando non vengono manipolati da una forza esterna. Gli 
abitanti di Dal Quor rispecchiano il tema secondario del piano, e 
quel tema, almeno per ora, è l’incubo. I quori si nutrono dei sogni dei 
mortali, alterandoli per produrre le emozioni che desiderano. Questo 
non significa che ogni sogno sia un incubo... ma quando un quori si 
interessa a un sogno, quel sogno può diventarlo.
Proprietà Universali
Dal Quor è un luogo dove le cose impossibili diventano possibili e 
l’ambiente circostante può cambiare in un batter d’occhio. Ciò che 
lo differenzia da Kythri e Xoriat è il fatto che questi cambiamenti 
sono tratti dalle menti dei sognatori, sia dall’inconscio dei mortali 
che dagli antichi sogni di il-Lashtavar in persona. Anche quando un 
personaggio esplora i sogni di qualcun altro, i suoi desideri e i suoi 
ricordi possono influenzare l’ambiente intorno a lui. La tabella “Sogni 
Mutevoli” fornisce alcune idee su come i sogni possono cambiare.
Estremamente Plasmabile. L’ambiente di Dal Quor può 
cambiare in qualsiasi momento. Questi cambiamenti sono in genere 
tratti dalla mente del viaggiatore attuale, ma a discrezione del DM, i 
pensieri degli avventurieri potrebbero avere un impatto sul sogno di 
un’altra creatura che essi stanno sperimentando al momento.
Sogni Mutevoli
d8
Evento Onirico
1
Una melodia familiare echeggia in tutta l’area. Il DM chiede a un giocatore di descrivere la musica.
2
Una parola compare su un muro. È un indizio o è soltanto misteriosa?
3
Un PNG familiare (un alleato fidato o uno spregevole nemico) entra in scena.
4
L’arma, l’armatura o un altro oggetto di una creatura assume un aspetto nuovo e irrazionale, come per esempio quello di una banana 
gigante. Questo effetto non influenza le sue statistiche e termina dopo 1 minuto.
5
Una creatura ora assume l’aspetto di un bambino o di un membro di un’altra razza. Questo effetto non influenza le sue statistiche e 
termina dopo 1 minuto.
6
Uno degli animali prediletti della creatura (forse uno appartenente alla sua infanzia) fa la sua comparsa in scena.
7
Il tempo atmosferico o gli indizi sull’orario attuale cambiano in modo drastico, forse surreale.
8
Una creatura ottiene una velocità di volare pari alla sua velocità base sul terreno. Questo effetto dura 1 minuto.

--- PAGE 165 ---
164
Capitolo 5   |   Piani di Esistenza
Illusioni Estese. Quando una creatura lancia un incantesimo 
di illusione di durata pari o superiore a 1 minuto, la durata è 
raddoppiata. Gli incantesimi con una durata pari o superiore a 24 
ore non sono influenzati da questo effetto.
Flusso del Tempo. Per ogni 10 minuti che passano su Dal 
Quor, sul Piano Materiale passa soltanto 1 minuto. Quando una 
creatura dorme per 8 ore, potrebbe passare 3 giorni su Dal Quor.
Il Volgere dell’Era
Gli strati di Dal Quor sono modellati dalle menti sognanti. I quori 
credono che il cuore di Dal Quor sia esso stesso il sogno di un 
immenso spirito antico, e che essi facciano semplicemente parte 
di quel sogno. Lo chiamano il Quor Tarai, il Sogno dell’Era. Ma 
c’è qualcosa sotto: ogni sogno termina quando il sognatore si 
sveglia. Quarantamila anni fa, i giganti di Xen’drik scesero in 
guerra contro Dal Quor, ma nessuno dei quori attuali ricorda 
questa guerra o tutto ciò che accadde prima di essa. Credono che 
questo sia dovuto al fatto che per il Quor Tarai quella fu la fine. 
Dal Quor si risvegliò dal suo sogno, poi tornò immediatamente 
a dormire e ricominciò a sognare... ma si trattava di un nuovo 
sogno, popolato da quori interamente nuovi.
I quori chiamano questa transizione il Volgere dell’Era. Non 
sanno quante volte sia già accaduto prima e non sanno niente dei 
quori dell’era precedente. Ma credono che ogni incarnazione del 
Quor Tarai abbia un suo tema personale.
Il Quor Tarai è il-Lashtavar, la Grande Oscurità che Sogna. È 
malevolo e crudele, un’indole che si rispecchia anche nei quori 
che ha creato. Ma un numero ristretto di quori non si è adattato a 
questo sogno. Si tratta dei quori che sono diventati i kalashtar e che 
si considerano gli araldi della trasformazione. I kalashtar credono 
che l’incarnazione successiva del Quor Tarai darà il via a un’era di 
speranza e di compassione, e la chiamano il-Yannah, la Grande Luce.
Quindi tutti i quori sanno che un giorno Dal Quor si risveglierà 
dal suo sogno, e quando questo accadrà, i quori esistenti 
saranno distrutti. È questo ad animare il conflitto tra i kalashtar 
e i Sognatori Oscuri. I kalashtar credono che grazie alla loro 
devozione e meditazione, un giorno la ruota girerà verso un sogno 
di luce. Gli agenti dei Sognatori Oscuri, dal canto loro, credono 
di dover ancorare permanentemente il Quor Tarai all’era attuale, 
e che per farlo devono controllare un numero sufficiente di sogni 
dei mortali, un processo che ha avuto inizio con Sarlona. Spetta 
al DM decidere se i kalashtar riusciranno a dare il via a una nuova 
era nel corso della campagna, o se i Sognatori Oscuri riusciranno 
a mantenere lo status quo. Se il Volgere dell’Era si compirà, tutti i 
quori esistenti saranno distrutti e rinasceranno; nessuno sa cosa 
accadrà ai kalashtar o alle creazioni aliene come gli Uul Dhakaan.
Abitanti
I quori, i figli di il-Lashtavar, sono i più numerosi tra gli spiriti 
originari di Dal Quor. Ma i quori non sono le uniche creature che i 
sognatori possono incontrare nella Regione dei Sogni.
Sognatori
In ogni singolo momento, milioni di menti sognanti creano le loro 
isole su Dal Quor. Umani, orchi, giganti, draghi: qualsiasi creatura 
che sia in grado di sognare può essere presente su questo piano.
Alcuni rari sognatori sono lucidi e hanno il pieno controllo 
delle loro azioni, grazie all’addestramento o alla magia; sono in 
grado di lasciare il loro sogno e di spostarsi tra le isole oniriche e 
i vari strati del piano. Tuttavia, la maggior parte dei sognatori non 
è lucida. È spinta dall’inconscio e reagisce basandosi sull’istinto 
e sui desideri più profondi. Generalmente questi sognatori non 
ricordano gli eventi di un sogno in modo chiaro. In entrambi 
i casi, quando un sognatore muore nel suo sogno, si risveglia; 
questa morte può comunque avere delle conseguenze, come 
descritto nella sezione “I Sognatori Oscuri” del capitolo 4 di 
Eberron: Rinascita Dopo l’Ultima Guerra.
Finzioni e Vaganti
Quando un soldato sogna e incontra il suo vecchio sergente istruttore, 
non si tratta del suo vero sergente istruttore e (probabilmente) non si 
tratta di un quori. È semplicemente una finzione che si manifesta dal 
vuoto di Dal Quor. Quando il sognatore si sveglia (o semplicemente 
quando lascia la scena) la manifestazione svanisce e viene riassorbita 
nell’essenza del piano. Una finzione può essere qualsiasi cosa (un 
amico, una versione zombi di quell’amico, un demone, un drago), 
quello che è certo è che è tratta dalla mente del sognatore locale. 
Quando il soldato sogna il suo vecchio sergente istruttore, il sergente 
non può rivelargli un segreto che il sognatore non conosca già, perché 
egli è parte di lui. D’altro canto, se un sognatore si trova in un sogno 
altrui (o se un quori ha preso il controllo del suo sogno), allora la 
finzione può sorprenderlo, perché le capacità e le conoscenze di quella 
finzione provengono dalla mente di qualcun altro.
Una finzione può usare le statistiche della creatura che rappresenta 
o potrebbe essere limitata, se il sognatore non sa di cosa è capace 
quella creatura. D’altro canto, la finzione di un goblin potrebbe avere le 
statistiche di un ogre: in quel sogno, sarà un goblin molto forzuto.
Di tanto in tanto, una finzione fuori dal comune sviluppa la 
capacità di persistere oltre il sogno in cui è stata creata: in quel 
caso diventa un vero spirito senziente anziché una semplice 
manifestazione. Tali finzioni possono rivelarsi guide utili o 
alleati dei sognatori mortali, oppure diventare dei predatori che 
viaggiano di sogno in sogno e si nutrono delle paure dei mortali. 
Queste finzioni dotate di libero arbitrio sono chiamate vaganti.
I Quori
Gli stessi quori sono finzioni, e nella fattispecie finzioni di il-Lashtavar, 
l’attuale Sogno dell’Era. Tuttavia queste finzioni sono immortali e 
non scompaiono quando il sogno di un mortale finisce; se vengono 
distrutte, rinascono semplicemente nel cuore di il-Lashtavar. Come 
le altre finzioni, quando vengono generate conoscono già il ruolo che 
devono interpretare: quello dei modellatori di incubi. Ogni tipo di 
quori si nutre di una particolare emozione; i quori tsucora fabbricano 
terribili incubi in modo da potersi nutrire delle paure dei mortali, 
mentre i du’ulora prosperano nella collera.
Quando un quori entra in un sogno, può creare nuove finzioni, 
alterare lo svolgimento della storia o cambiare il proprio 
aspetto (anche se le sue statistiche restano le stesse). Se il quori 
invasore viene ucciso all’interno del sogno, la storia torna allo 
svolgimento originale, quindi molti quori preferiscono rimanere 
dietro le quinte mentre modellano un sogno; alcuni, tuttavia, sono 
talmente arroganti da non resistere alla tentazione di svolgere un 
ruolo da protagonista. I quori non creano ogni incubo; esistono 
milioni di sognatori, mentre di quori ne esistono solo alcune 
migliaia, ma gli incubi creati da loro sono opere d’arte.
Nei primi giorni di il-Lashtavar, i quori avevano il solo obiettivo di 
cibarsi dei sogni dei mortali. Ora sentono di dovere combattere per 
la propria sopravvivenza, e usano le loro capacità per manipolare i 
mortali e il mondo reale. Ma il DM non deve mai dimenticare che i 
quori in origine erano creatori di incubi e tenere presente i vari modi 
in cui l’emozione preferita del quori può caratterizzarne le azioni.
Intrusi
Alcune creature di Dal Quor non sono né finzioni né sognatori 
mortali. Le megere notturne vanno e vengono liberamente, 
raccogliendo incubi da usare per i loro scopi personali. Di seguito 
sono elencati alcuni degli altri intrusi.
I Folletti del Sogno Morente. Taer Lian Doresh è una guglia 
fatata, una delle città eladrin di Thelanis. Molto tempo fa, il tiranno 
empireo Cul’sir maledisse la guglia fatata e la scagliò su Dal Quor. 
Travolti dalla trasformazione del Quor Tarai, i suoi eladrin divennero 
le incarnazioni dei classici incubi, e ora leniscono il loro dolore 
seminando la paura tra i mortali (possono essere rappresentati dalle 
schede delle statistiche degli shadar-kai, ma non sono shadar-kai e 
non sono collegati alla Regina dei Morti di Dolurrh).

--- PAGE 166 ---
165
Capitolo 5   |   Piani di Esistenza
Taer Lian Doresh ora esiste tra Dal Quor e il Piano Materiale. 
Gli eladrin di questa guglia fatata possono liberamente passare 
su entrambi i piani, ma le altre creature possono soltanto 
entrare a Taer Lian Doresh e tornare al loro piano d’origine; non 
possono usarlo come portale per l’altro piano. Quindi i quori e gli 
avventurieri possono camminare per i corridoi del Sogno Morente 
assieme, ma i quori non possono varcare la soglia per entrare 
fisicamente su Eberron e gli abitanti del Piano Materiale (inclusi gli 
eladrin delle altre guglie fatate, gli umani e tutte le altre creature di 
Eberron) non possono farlo per recarsi su Dal Quor.
L’Eidolon Draconico. Molti draghi dell’Argonnessen credono di 
poter conseguire l’immortalità dopo la morte attraversando Dolurrh 
e trasformandosi in esseri divini. Tuttavia, alcuni non sono disposti 
a correre questo rischio; usando una macchina mistica nascosta 
nell’Argonnessen, i draghi più potenti possono celebrare un rituale 
che lega i loro spiriti a un’ancora psichica su Dal Quor. Questo 
Eidolon Draconico, un monumento nell’Oceano dei Sogni, accoglie 
le anime dei draghi defunti da tempo anziché lasciarle andare 
su Dolurrh. I draghi non esistono più fisicamente; come la Corte 
Imperitura, sono un’unione di spiriti dotati di grandi poteri collettivi 
superiori ai loro poteri individuali. Non possono lasciare l’Eidolon 
ma detengono vaste conoscenze: segreti storici, rivelazioni sulla 
Profezia e magie epiche. Hanno molto da offrire, ma cosa hanno gli 
avventurieri da offrire ai sogni degli antichi draghi defunti?
Strati
Dal Quor non è composto da strati come gli altri piani. Può invece 
essere considerato come un vasto oceano. Quando un mortale sogna, 
cade in quell’oceano e crea un’“isola”: una sacca onirica modellata 
dai suoi ricordi e dai suoi desideri. Quando il mortale si sveglia, 
quell’isola scompare. Quindi, in ogni momento, Dal Quor contiene 
milioni di isole, ma nessuna dura a lungo. Un sognatore passivo non 
può lasciare la propria isola, mentre un sognatore lucido può trovare 
il modo di viaggiare da un’isola all’altra. Solitamente questo richiede 
l’uso di soglie oniriche, passaggi situati all’interno di un sogno e dotati 
di un legame psichico con la destinazione. Tuttavia è possibile anche 
infrangere il confine psichico di un’isola per volare fino a un’altra isola 
su una nave di sogni o su una bestia alata immaginaria.
Queste isole effimere orbitano attorno al cuore stabile del 
reame, il cuore oscuro del Quor Tarai. In aggiunta alle regioni 
descritte di seguito potrebbero esistere altre isole permanenti 
nell’Oceano dei Sogni simili all’esempio degli Uul Dhakaan e 
dell’Eidolon Draconico. Chi ha creato l’isola, e cosa la sostiene?
L’Oceano dei Sogni
Una sterminata distesa di spazio psichico circonda il-Lashtavar e 
ospita milioni di sogni dei mortali. Le isole nell’Oceano dei Sogni 
variano dai complessi territori onirici delle creature senzienti, 
umani o draghi che siano, al semplice sogno di un cane che 
immagina di correre dietro a una palla. Dall’esterno, queste isole 
appaiono come bolle scintillanti, ognuna delle quali racchiude 
l’immagine del suo sognatore. Sono sommariamente disposte 
in base alla posizione fisica del sognatore, quindi c’è un tratto 
dell’oceano che ospita i sognatori che si trovano nei pressi del 
Breland, un altro per il Thrane e così via... incluse le regioni degli 
eventuali sognatori che attualmente si trovano sugli altri piani.
Il Mare Riedran
Nei secoli, gli Ispirati hanno eretto a Riedra una rete di monoliti, 
ancore psichiche chiamate hanbalani altas. Questi monoliti 
consentono agli Ispirati di controllare i sogni di tutte le creature 
presenti in una vasta area. I sogni sono solitamente modellati su 
misura per la regione, e includono notizie e istruzioni locali. Tuttavia, 
se gli Ispirati lo desiderano, possono trasmettere un singolo sogno su 
tutta Sarlona. All’interno di Dal Quor, tutto questo si manifesta come 
una regione specifica dell’Oceano dei Sogni, una distesa di centinaia 
di migliaia di isole, bolle oniriche disposte in file perfettamente 
simmetriche con un’immagine identica all’interno di ciascuna bolla.
L’Uul Dhakaan
Jhazaal Dhakaan unificò i dar attraverso un atto di epica magia 
bardica. Quando i dar sognano, non creano le loro isole nell’Oceano. 
Vengono invece attirati verso un vasto sogno preesistente, l’Uul 
Dhakaan, descritto nel capitolo 4. Questa è una visione di ciò 
che l’Impero Dhakaani potrebbe e dovrebbe essere, e abbraccia 
numerose città e fortezze. Oltre agli spiriti dei dar sognanti, questo 
enorme sogno è popolato da innumerevoli finzioni: soldati, artigiani 
ed effigi dei campioni leggendari di cui sono stati preservati i 
ricordi, che si aggirano sullo sfondo. Molti dar non sono sognatori 
lucidi, quindi non ricordano nitidamente il tempo trascorso nell’Uul 
Dhakaan, ma la sua esistenza rafforza i valori e le tradizioni 
Dhakaani. Se gli avventurieri desiderano vedere cos’era l’Impero 
Dhakaani al suo apice (e ciò che potrebbe ancora essere) possono 
farlo qui. I guardiani Chot’uul presidiano vari avamposti sparsi per 
tutto il reame, oltre a un grande monastero nella capitale. La magia 
intessuta nel sogno garantisce che il trono nel palazzo imperiale 
rimanga vuoto... per ora. Ma quando un nuovo imperatore sarà 
scelto e avrà il sostegno della maggioranza dei dar, egli occuperà sia 
il trono nell’Uul Dhakaan che quello sul Piano Materiale.
Il-Lashtavar
Il cuore nero di Dal Quor, il-Lashtavar, è l’attuale incarnazione 
del Quor Tarai. Questa vasta terra del sogno, attorno a cui orbita 
l’Oceano dei Sogni, è l’origine e la dimora dei quori. È un serraglio 
di incubi, una sfilata dei terrori che infestano i sogni dei mortali. 
Ai confini di il-Lashtavar, una schiera di cadaveri penzola dai rami 
di un frutteto infestato. Le siepi di un terrificante labirinto vegetale 
grondano sangue. Sebbene questi incubi siano stabili nella loro 
forma base, essi si nutrono della psiche dei mortali vicini. Gli 
avventurieri che entrano nel frutteto riconoscono nei cadaveri 
impiccati i volti dei loro cari, o perfino i loro stessi volti... in base a 
cosa risulti più inquietante per ogni intruso.
Chi si fa strada oltre questo cerchio esterno di incubi raggiunge 
la grande città-fortezza del Divoratore di Sogni, il kalaraq quori 
che coordina le azioni dei Sognatori Oscuri su Eberron. Gli 
spiriti quori legati agli agenti dei Sognatori Oscuri e agli Ispirati 
possono tornare quaggiù ogni volta che lo desiderano, per fare 
rapporto al Divoratore e coordinarsi con gli altri quori. Il flusso 
del tempo gioca a loro vantaggio, in quanto un’ora su Dal Quor 
equivale a pochi minuti su Eberron. La fortezza vera e propria 
muta in continuazione; potrebbe essere composta da radici nere 
e contorte, oppure le sue pareti potrebbero essere formate da 
ragnatele grondanti sangue. Al centro stesso della fortezza si 
apre una pozza di ombre. È da qui che emergono i quori appena 
nati quando si reincarnano, ed è qui che il Divoratore di Sogni si 
immerge per entrare in comunione con la Grande Oscurità.
Il-Lashtavar è il luogo più pericoloso di Dal Quor. In ogni momento 
è popolato da centinaia o perfino da migliaia di quori. La Grande 
Oscurità non agisce direttamente, ma la sua presenza è percepibile 
nel modo in cui l’ambiente cambia per manifestare gli incubi degli 
intrusi. I sognatori che muoiono in questo luogo possono restare 
intrappolati allo stesso modo in cui i kalaraq vincolano le anime 
delle loro vittime. Soltanto gli avventurieri più potenti e preparati 
dovrebbero addentrarsi a il-Lashtavar.
In quelle regioni di il-Lashtavar che hanno l’aspetto di 
territori esterni, gli avventurieri potrebbero scorgere una luna 
nera, quasi invisibile nel cielo notturno. Un sapiente dotato di 
un’abilità elevata in Arcano o Storia potrebbe riconoscere la luna 
Crya, ritenuta distrutta nell’Era dei Giganti. Forse fu scagliata 
all’interno di Dal Quor e potrebbe in qualche modo essere 
recuperata, restituendo il piano alla sua vera orbita, o forse si 
tratta soltanto di il-Lashtavar che sogna la luna che ha perduto.
Manifestazioni Planari
Fin dall’Era dei Giganti, è stato pressoché impossibile interagire 
fisicamente con Dal Quor dal Piano Materiale. Questo costringe 

--- PAGE 167 ---
166
Capitolo 5   |   Piani di Esistenza
MARCO MA4PS BERNARDINI
i quori legati ai kalashtar e gli Ispirati ad agire tramite agenti 
mortali. Gli unici abitanti di Dal Quor che possono entrare 
facilmente nel mondo sono i folletti del Sogno Morente. Il 
piano è sempre remoto; porre rimedio a questo danno sarebbe 
un’impresa epica, probabilmente sarebbe necessario riportare 
la tredicesima luna in cielo. Ma anche se remoto, Dal Quor può 
comunque influenzare il mondo reale.
Sogni
Dal Quor si manifesta nel mondo principalmente attraverso i 
sogni. Il capitolo 4 di Eberron: Rinascita Dopo l’Ultima Guerra 
descrive il ruolo che i sogni possono svolgere in una campagna.
Zone di Manifestazione
I danni metafisici causati dal conflitto tra Dal Quor e i giganti 
di Xen’drik spezzarono ogni collegamento tra Eberron e Dal 
Quor. Non esistono zone di manifestazione di origine naturale 
collegate a Dal Quor e nemmeno spostamento planare consente 
di viaggiare fino a quel piano. Tuttavia, anche se le zone di 
manifestazione naturali non esistono, tutto è possibile utilizzando 
una macchina mistica, manovrata in segreto dai Sognatori Oscuri 
a scopi di conquista o semplicemente da un artefice eccentrico 
intenzionato a fare progressi nella scienza arcana.
Artefatti Quori
Sebbene sia raro imbattersi su Eberron in oggetti provenienti 
da Dal Quor, gli Ispirati di Sarlona possono creare vari oggetti 
usando le tecniche dei quori. La sostanza primaria usata per 
gli oggetti quori è una forma di emozione solidificata chiamata 
sentira. È una sostanza organica opalescente simile al corno 
levigato, il cui colore dipende dall’emozione usata durante la 
sua creazione. Il portatore prova quell’emozione costantemente 
in sottofondo nella propria mente. A livello materiale, il sentira 
è leggero ed estremamente resistente, simile al mithral; un 
agente dei Sognatori Oscuri potrebbe indossare un’armatura che 
funziona a tutti gli effetti come un’armatura in mithral ma che in 
realtà è fatta di sentira. Gli oggetti quori generalmente potenziano 
la telepatia o gli altri effetti psichici; un anello di scudo mentale 
o una sfera di cristallo della lettura del pensiero sarebbero
creazioni perfettamente attribuibili ai quori.
Storie dei Quori
Il capitolo 4 di Eberron: Rinascita Dopo l’Ultima Guerra fornisce 
vari spunti narrativi legati ai sogni e ai Sognatori Oscuri. Gli 
avventurieri possono anche usare i kra’uul e gli uul’kur del 
capitolo 7 di questo libro.
Finzioni di Famiglia, Finzioni Famigli. Gli avventurieri 
scoprono che tutti i loro sogni condividono una stessa figura, che 
compare regolarmente a ognuno di loro. Potrebbe trattarsi di un 
umanoide (un amico d’infanzia, un vecchio mentore), un corvo 
mutaforma o un gatto viola parlante. Un tempo era soltanto una 
finzione in uno dei loro sogni, ma ora è diventato un vagante e può 
spostarsi da un sogno all’altro. Potrebbe offrire consigli, trasportare 
messaggi ai personaggi separati dai loro amici o metterli in guardia 
da qualcosa che ha visto nei sogni dei loro nemici.
Il Sussurro Insidioso. Una singola fortezza nell’Uul Dhakaan 
è stata contaminata da una maledizione dei daelkyr che ha 
trasformato le finzioni in aberrazioni. Sarà possibile arginare ed 
epurare la contaminazione prima che si diffonda e distrugga il 
sogno stesso?
La Fortezza del Sogno Morente. Taer Lian Doresh esiste ai 
confini di Dal Quor, dove i mortali e i quori si incontrano faccia a 
faccia. La tsucora Astaleth ha fatto ritorno di recente sul Sentiero 
della Luce e si nasconde all’interno della fortezza; se ne esce, 
sarà divorata da il-Lashtavar. Gli avventurieri troveranno un modo 
per salvare la quori ribelle? Perché Shan Lian Doresh, il signore 
della fortezza, le consente di rifugiarsi nel suo palazzo?
Dolurrh: 
Il Reame 
dei Morti
Una distesa infinita di 
caverne e di cupi corridoi 
in pietra grigia attraversa 
Dolurrh. Ovunque un 
viaggiatore si rechi, 
figure diafane si 
protendono verso 
di lui implorandolo, 
ma l’unica cosa che 
egli sente è un tenue 
brivido quando le 
loro dita incorporee 
lo attraversano. La 
foschia si addensa ai 
suoi piedi e quando egli 
tenta di avanzare, sente che 
dagli sbuffi biancastri si leva un 
gemito. Non è un fenomeno naturale; 
si tratta dei resti delle anime cadute nell’oblio. Questo è Dolurrh. 
Questo piano non è l’incarnazione della morte e dei morenti, 
entrambi rappresentati da Mabar. Dolurrh è invece il luogo in cui 
si recano le anime mortali quando i loro corpi muoiono, dove i 
ricordi svaniscono e le vite vengono dimenticate.
Gli spiriti mortali vengono attratti su Dolurrh pochi istanti dopo 
la morte e i loro ricordi iniziano a sfaldarsi immediatamente. 
Nel giro di pochi giorni, la maggior parte degli spiriti non ha 
più alcun desiderio di lasciare Dolurrh e nel giro di qualche 
settimana conserva soltanto qualche ricordo molto vago della 
propria vita precedente. Secondo le fedi di Aerenal e del 
Sangue di Vol, Dolurrh segna la fine definitiva dell’esistenza, 
gli ultimi echi che una vita emette prima di scomparire per 
sempre. Ma quando Dorius Alyre ir’Korran ha disegnato la 
sua classica mappa planare (che compare all’inizio di questo 
libro), usò il simbolo dell’Ottogramma della Schiera Sovrana 
per rappresentare quel piano, perché dichiarò che era la porta 
attraverso la quale tutti i mortali dovevano passare per unirsi 
ai Sovrani. Questo è diventato un punto di vista predominante: 
quello che sembra lo sfaldarsi dei ricordi è in realtà la transizione 
dell’anima che ascende lentamente a una forma superiore di 
esistenza, raggiungendo un livello di realtà che nessun mortale 
può sperimentare. I Vassalli della Schiera Sovrana affermano che 
i fedeli si uniscono finalmente ai Sovrani; i seguaci della Fiamma 
Argentea dichiarano che le anime nobili vanno a rafforzare la 
Fiamma. Ciò che resta è solo un guscio, un residuo abbandonato, 
simile alla pelle di un serpente dopo la muta o alle tracce di 
ricordi che è possibile leggere usando parlare con i morti. Quindi, 
sebbene Dolurrh sia noto da lungo tempo come il Reame dei 
Morti, molti lo chiamano il Portale. In ultima analisi, si tratta di 
una questione di fede: che ad attendere le anime dall’altro capo di 
Dolurrh ci sia l’oblio o il paradiso, quel che è certo è che nessuno 
fa mai ritorno.
Il sapiente Annolysse di Arcanix ha dichiarato che Dolurrh 
deve essere il tredicesimo piano, perché non ha un piano opposto. 
Non incarna un’idea, ma serve a uno scopo: quello di radunare, 
raccogliere e (forse) traghettare le anime. Le azioni dei mortali 
vengono giudicate a Daanvi; Dolurrh, al contrario, non giudica e 
non punisce. È semplicemente la fine del viaggio (o, da un certo 
punto di vista, l’inizio del viaggio successivo).
Tutte le creature viventi giungono su Dolurrh, prima o poi. Chi 
giunge qui prima della sua morte quasi sempre cerca qualcosa: 
un’anima perduta o un ricordo dimenticato. Ma sia i vivi che i morti 
che giungono a Dolurrh rischiano di cadere in balia del suo potere.

--- PAGE 168 ---
167
Capitolo 5   |   Piani di Esistenza
Proprietà Universali
Ogni cosa su Dolurrh è grigia e tetra. Anche i colori più sgargianti 
sembrano sbiaditi e i suoni più gioiosi sembrano spenti. Il peso 
schiacciante dell’apatia grava sui viaggiatori fin dal momento del 
loro arrivo, rendendo impegnativa anche la più semplice delle 
sfide. A questo si aggiunge una costante pressione che agisce sui 
ricordi e sulle emozioni spingendo le creature a sedersi a terra e 
a rinunciare a ogni cosa.
Apatia Eterna. Quando una creatura arriva su Dolurrh, ottiene 
immediatamente un livello di apatia (descritto nel riquadro 
“Apatia”). Finché rimane su Dolurrh, questo livello di apatia non 
può essere rimosso né tramite il riposo né tramite altri mezzi. Viene 
immediatamente rimosso quando la creatura lascia Dolurrh. Le 
creature native di Dolurrh sono immuni agli effetti di questa proprietà.
Magia Ostacolata. Per lanciare un incantesimo di livello 
pari o superiore al 1°, una creatura deve superare una prova di 
caratteristica da incantatore con una CD pari a 10 + il livello 
dell’incantesimo. In caso di fallimento, l’incantesimo non viene 
lanciato e non viene speso alcuno slot, ma l’azione è persa.
Cattura Inevitabile. Ogni volta che una creatura completa un 
riposo breve o lungo, deve effettuare un tiro salvezza su Saggezza con 
CD 12. Se lo fallisce, ottiene un livello di apatia. Ogni volta che effettua 
questo tiro salvezza, la CD aumenta di 1. Ogni volta che una creatura 
termina un periodo di 24 ore senza completare un riposo lungo, deve 
effettuare questo tiro salvezza come se avesse appena completato 
un riposo, ma lo effettua subendo svantaggio. Le creature native di 
Dolurrh sono immuni agli effetti di questa proprietà.
Senza Tempo. Il tempo scorre allo stesso ritmo del Piano 
Materiale su tutti gli strati del piano. Le creature traggono beneficio 
dal riposo, subiscono danni e muoiono. Tuttavia, una creatura su 
Dolurrh non invecchia e non ha bisogno di mangiare, bere o dormire.
Apatia
L’apatia fiacca i movimenti e la memoria e rappresenta l’effetto 
logorante che il potere di Dolurrh esercita sulle anime. Questa 
condizione speciale è misurata in livelli e usa gli stessi effetti e le 
regole dell’indebolimento (descritto nell’appendice A del Player’s 
Handbook), con una singola eccezione: l’apatia influenza tutte le 
creature non native di Dolurrh, inclusi i non morti e le altre creature 
immuni all’indebolimento. L’apatia è separata dall’indebolimento e i 
livelli di indebolimento non sono cumulativi con quelli di apatia. Se 
una creatura è soggetta sia all’apatia che all’indebolimento, subisce 
gli effetti della condizione che ha più livelli.
I non morti non possono riprendersi dall’apatia finché sono su 
Dolurrh. Ogni volta che una creatura vivente con 2 o più livelli di 
apatia completa un riposo lungo, se supera il suo tiro salvezza 
contro la proprietà Cattura Inevitabile di 5 o più punti, riduce il 
suo livello di apatia di 1. Quando una creatura lascia Dolurrh, 
tutti i livelli di apatia vengono rimossi.
Quando una creatura arriva a 6 livelli di apatia, la sua volontà 
viene completamente piegata e non può più intraprendere azioni 
volontariamente; quando questo accade a una creatura vivente, il suo 
corpo fisico muore ed essa diventa un guscio vincolato a Dolurrh.
Abitanti
Sotto molti aspetti, Dolurrh è una macchina. L’attrazione che fa 
convergere gli spiriti su Dolurrh è un effetto meccanico, parte 
della natura fondamentale delle anime. Gli abitanti di Dolurrh 
sono gli ingranaggi di quella macchina e servono a mantenere in 
funzione il sistema.
I Vivi
Le creature native di Dolurrh sono vincolate al ciclo di transizione 
e svolgono tutte un ruolo all’interno di questo processo. Tutti i 
Vivi sono immuni alla condizione di apatia.
I demoni nalfeshnee pattugliano le Catacombe di Dolurrh, 
disperdendo grumi psichici e lemuri e occupandosi degli intrusi 
mortali. Hanno l’aspetto di grossi umanoidi i cui lineamenti sono 
celati da un velo di nebbia grigia e adorano stritolare i mortali per 
estrarre l’ombra grigia dai loro cadaveri, nonché cibarsi di lemuri.
Gli inevitabili marut sono potenti guardiani forgiati nel 
Crogiolo di Dolurrh con l’acciaio dei gusci. Il loro compito 
è preservare il ciclo della vita e della morte. A volte i marut 
vengono inviati su Eberron a impedire atti di resurrezione, o 
quando viene creato un lich o una mummia. Nessuno sa spiegare 
con certezza cosa inneschi questi letali interventi (forse la 
resurrezione in questione è una sfida alla Profezia), ma i guaritori 
Jorasco lanciano sempre presagio prima di rianimare i morti. 
Se il risultato è “sventura”, si rifiutano di portare a termine la 
resurrezione, onde evitare che un marut di Dolurrh faccia la 
sua comparsa e distrugga la creatura risorta, il suo guaritore e 
probabilmente anche l’intera casa di guarigione coinvolta.
Gli shadar-kai sono i servitori della Regina dei Morti, ombre 
grigie a cui è stata concessa nuova vita. Sebbene le loro nuove forme 
abbiano fattezze elfiche, nella vita precedente potrebbero essere 
stati umanoidi appartenenti a qualsiasi razza; quando hanno attirato 
l’attenzione della Regina, la loro anima è stata preservata dalla 
cattura. Gli shadar-kai prestano servizio nella Cripta dei Ricordi 
e di tanto in tanto come longa manus della Regina su Eberron. 
Possono scontrarsi con i necromanti (specialmente gli agenti di 
Lady Illmarrow), recuperare oggetti insoliti o prendere di mira certi 
mortali senza nessun motivo apparente. Molti sapienti tentano 
di spiegare queste azioni enigmatiche, ipotizzando che mirino a 
raccogliere dei ricordi particolarmente tragici per la Cripta.
Altri abitanti di Dolurrh sono unici, come per esempio il 
Bibliotecario, che vive nella Cripta dei Ricordi, e il Fabbro delle 
Anime, che dimora nel Crogiolo.
I Morti
Gli spiriti dei defunti sono onnipresenti a Dolurrh, dalle ombre grigie 
che si rannicchiano nelle tenebre agli strati di foschia gemente. I Morti 
potrebbero essere considerati manifestazioni di Dolurrh, ma in realtà 
non è stato il piano a crearli: tutti loro un tempo erano mortali.
Le ombre grigie sono anime mortali giunte da poco su Dolurrh. 
Conservano una parte dei loro ricordi e del loro aspetto originale, ma 
sono incorporee e non possono interagire con gli oggetti materiali. Le 
ombre grigie sono soggette all’apatia, e man mano che acquisiscono 
livelli di apatia il loro aspetto si fa più sfocato e i loro ricordi spariscono 
gradualmente. Le ombre grigie possono parlare e spesso gridano o 
supplicano gli avventurieri di salvarle; tuttavia, la maggior parte non 
è in grado di intraprendere azioni volontariamente. Spesso vagano 
smarrite nei loro pensieri, nel tentativo di ricordare qualcosa che 
hanno dimenticato o rimuginando su un errore passato.
I gusci sono ombre grigie innocue che sono state sopraffatte 
dall’apatia e possiedono soltanto ricordi molto vaghi della loro 
esistenza mortale. Molti conservano una parvenza della loro forma 
mortale, ma continuano a sbiadire nel corso dei decenni, fino a 
fondersi con gli altri gusci per formare masse di foschia gemente. 
Non avendo una coscienza individuale vera e propria, i gusci sono 
immuni agli effetti dell’apatia. Di tanto in tanto, un gruppo di gusci 
si ammassa attorno a un ricordo potente e forma una massa 
ectoplasmica che si aggira in cerca di ulteriori frammenti di memoria, 
assorbendo gli altri gusci. Una creatura del genere è chiamata grumo 
psichico, e le sue statistiche sono fornite nel capitolo 8.
I fantasmi vengono a formarsi quando un’ombra grigia si 
aggrappa a un particolare ricordo con una tale intensità che 
nemmeno Dolurrh riesce a cancellarlo completamente: forse un 
terribile errore o un rancore persistente. Gli altri ricordi svaniscono 
e lo spirito diventa immune all’apatia, ma quella scintilla rimane 
e definisce tutta la sua esistenza. I fantasmi sono spinti da un 
desiderio primordiale di tornare su Eberron, per infestare il posto 
dove sono morti o dove ha avuto origine il ricordo che li ancora 
all’esistenza; potrebbero fuggire dal Piano Materiale quando Dolurrh 

--- PAGE 169 ---
168
Capitolo 5   |   Piani di Esistenza
VINCENTIUS MATTHEW
è adiacente o quando qualcosa non funziona in una resurrezione. I 
fantasmi che vengono distrutti finiscono per riformarsi; troveranno 
la pace solo quando i loro affari in sospeso saranno risolti.
Le altre forme di non morti compaiono raramente a Dolurrh. 
Le entità che popolano questo piano sono gli spiriti dei morti 
che svaniscono lentamente, per transitare altrove o restare 
intrappolate in questo processo. I non morti corporei come i 
ghoul, gli scheletri e gli zombi non appartengono a questo posto, 
mentre quelli che hanno fame dei viventi appartengono a Mabar.
I Persistenti
I ricordi della gioia e della felicità non fanno male a nessuno su 
Dolurrh. Ma i ricordi del dolore, della crudeltà e della collera... 
non svaniscono tanto facilmente e possono fare del male agli 
altri. Anche quando non intrappolano le ombre grigie in forma 
di fantasmi, questi residui psichici possono accumularsi tra 
gli ingranaggi del macchinario spirituale di Dolurrh. Spesso 
è necessaria la presenza di un mortale per innescare l’effetto; 
quando questo accade, l’odio e il dolore persistenti si coagulano 
in una forma solida. Le forme inferiori di queste manifestazioni 
sono i lemuri, composti dai ricordi delle azioni più odiose. I residui 
emotivi di centinaia o migliaia di individui possono formare i 
letali servi del dolore: gli Iracondi, i Famelici, i Solitari, i Perduti 
e i Derelitti, descritti nel Tomo di Mordenkainen dei Nemici. I 
Persistenti prendono forma su Dolurrh e sono immuni all’apatia, 
ma sono una conseguenza delle scorie, e non un prodotto 
desiderato dal piano. Di conseguenza, i nalfeshnee, i marut e gli 
altri guardiani distruggono i Persistenti ovunque li trovino.
La Regina dei Morti
La Regina dei Morti, l’essere più potente di Dolurrh, dimora nella 
grande guglia che svetta al di sopra della Cripta dei Ricordi. Poco è 
dato sapere sulle sue motivazioni o sulle sue origini; curiosamente, 
si concentra sul Piano Materiale con più attenzione di quasi tutte 
le altre potenze planari. Anche se esiste da ben prima degli elfi, la 
Regina ha l’aspetto di un’elfa, con il volto coperto da una maschera 
di alabastro crepata, ed è vestita di piume nere orlate d’argento. 
Può sottrarre le ombre grigie al ciclo di cattura e perfino concedere 
loro nuova vita, creando degli shadar-kai e ospitandole in quei 
nuovi corpi. In altri casi decide di salvare le anime ma senza 
ripristinarle, per conservarle nella Cripta dei Ricordi. Colleziona 
segreti e ricordi, prendendo i suoi preferiti tra quelli archiviati dal 
Bibliotecario e conservandoli nella sua collezione personale. A 
volte contrasta direttamente l’operato dei necromanti mortali, e 
specialmente di Lady Illmarrow. In altri casi sembra interessata a 
uccidere delle persone specifiche, forse al fine di preservare i loro 
spiriti o i loro ricordi. Ma tali interventi diretti sono estremamente 
rari, e si verificano al massimo una o due volte per secolo. Per la 
maggior parte del tempo la Regina rimane a meditare in silenzio a 
Dolurrh, misteriosa e imperscrutabile.
In qualche rara occasione, gli avventurieri più coraggiosi (e più 
avventati) si avventurano nel reame della Regina dei Morti, nella 
speranza di recuperare uno spirito perduto su Dolurrh. In qualche 
occasione ancora più rara, hanno perfino successo, in quanto la 
Regina non si cura di una o due ombre grigie sottratte ogni secolo, 
o anche ogni decennio. Tuttavia, nell’Era dei Giganti, il Dominio di 
Cul’sir inviò un esercito a Dolurrh per recuperare gli spiriti di una 
famiglia sterminata durante il Conflitto con i Quori... e nessuno 
fece ritorno. Il potere della Regina su Dolurrh è incontrastato, e i 
ladri che attirano la sua attenzione personale si vedono strappare 
via l’ombra grigia dal corpo in un batter d’occhio.
Strati
Dolurrh è un piano universalmente grigio e tetro. Gli esploratori 
più coraggiosi parlano della sensazione soffocante di trovarsi 
sottoterra, e nessun mortale ha mai visto la luna o il cielo di 
Dolurrh. A differenza di molti piani, gli strati di Dolurrh non 
incarnano idee diverse; svolgono invece funzioni diverse in questo 
grande macchinario dedicato all’assimilazione delle anime.
I quattro strati descritti di seguito sono gli unici menzionati 
nei resoconti dei mortali che si sono avventurati su Dolurrh... e 
ne hanno fatto ritorno. Ma potrebbero esisterne altri, ancora da 
scoprire, e dedicati a compiti altrettanto cruciali. È noto che il 
Bibliotecario registra le vite dei draghi nella Cripta dei Ricordi; 
di conseguenza, i sapienti ipotizzano che debba esistere uno 
strato dedicato interamente agli spiriti dei draghi, che potrebbero 
persistere molto più a lungo degli spiriti dei semplici umanoidi.
Le Catacombe
Una miriade di tunnel di pietra grigia si estende all’infinito attraverso 
le Catacombe, la destinazione degli spiriti umanoidi. Alcuni passaggi 
sono dolorosamente stretti, mentre altri sfociano in grandi saloni 
i cui soffitti si perdono nell’oscurità. I Morti sono ovunque, dalle 
ombre grigie che supplicano di essere liberate ai gusci che gemono 
nell’oscurità. Le camere delle Catacombe potrebbero ospitare vasti 
pozzi pieni di nebbia gemente e nalfeshnee che guidano le ombre nei 
recinti o strappano i lemuri dalle pareti.
Le Catacombe potrebbero essere più grandi del Khorvaire 
o perfino di Eberron. Un mortale potrebbe vagare all’infinito 
all’interno di questi tunnel tortuosi... o almeno finché non cade preda 
dell’apatia. Tuttavia, esistono dei crocevia che sfidano la logica delle 
distanze. Per chi conosce i simboli giusti da seguire, è possibile 
attraversare la vastità delle Catacombe rapidamente o passare su 
un altro strato... magari in cerca di un’ombra grigia da salvare, come 
descritto nella sezione “A Proposito della Resurrezione”.
Le Cucce
Le cucce hanno un aspetto simile alle Catacombe, ma contengono 
le ombre grigie e i gusci e delle bestie e delle mostruosità, oltre ai 
nalfeshnee e ai marut che se ne prendono cura. Qui echeggiano gli 
ululati degli spiriti evanescenti dei lupi e volano stormi di uccelli 
spettrali che attraversano i grandi saloni assieme a creature più 
grandi e feroci. Gli spiriti delle bestie si trattengono raramente a 
lungo su Dolurrh, in quanto possiedono generalmente pochi ricordi 
da cancellare. Ma tutti i cani vanno a Dolurrh!
La Regina dei Morti potrebbe avere creato dei servitori speciali 
che vagano per questi corridoi, allo stesso modo in cui creò gli 
shadar-kai. Forse gli avventurieri potrebbero essere interrogati da 
un arguto corvo che racchiude l’anima di un poeta.
Il Crogiolo
In questa grande fonderia, curata dagli shadar-kai e sorvegliata 
dai marut appena forgiati, lo spirito immortale noto come il 
Fabbro delle Anime affina l’essenza degli spiriti evanescenti per 
ricavarne l’acciaio dei gusci. Da questi brandelli persistenti di 
ricordi ed emozioni forgia le armature e le armi degli shadar-kai 
e ricava i marut dai gusci delle anime più coraggiose. Sempre 
con l’acciaio dei gusci fabbrica anche oggetti più piccoli e strani, 
descritti nella sezione “Artefatti di Dolurrh”.
Il Fabbro indossa una maschera d’acciaio nero e un grembiule 
di pelle di drago. Quando forgia i marut assume la forma di una 
gigantessa e quando fabbrica i ninnoli più minuscoli quella di una 
gnoma. C’è chi dice che collezioni i ricordi degli artigiani mortali 
e che possa riprodurre le loro opere presso la sua forgia.
La Cripta dei Ricordi
Il cuore di Dolurrh è la Cripta dei Ricordi. Questa torre, scolpita 
in pietra grigia, è più grande di qualsiasi torre di Sharn. I livelli 
più bassi ospitano la biblioteca della Cripta; qui, lo spirito noto 
come il Bibliotecario intervista ogni ombra grigia e trascrive la 
sua vita. Il suo potere gli permette di condensare un’intera vita in 
una singola grande pagina. Ogni simbolo tracciato racchiude un 
ricordo cruciale, e se una creatura è competente in Arcano, può 
leggere il simbolo per sperimentare quel ricordo. I molti piani 

--- PAGE 170 ---
169
Capitolo 5   |   Piani di Esistenza
della biblioteca contengono innumerevoli libri di vite preservate, 
meticolosamente curati dagli shadar-kai che lavorano come scribi. 
Il Bibliotecario in persona è una gigantesca creatura incappucciata 
e i suoi libri sono grandi quanto lui. Si dice che possa trovarsi in 
molti luoghi simultaneamente, in modo da parlare con ogni ombra 
grigia e catturare la storia della sua vita prima che svanisca.
La Regina dei Morti custodisce i suoi molti tesori nei corridoi al 
di sopra della biblioteca. Quelle che sembrano statue di ossidiana 
sono in realtà ombre grigie, cristallizzate per evitare che cadano e 
si perdano a Dolurrh. I dipinti e i cristalli contengono i ricordi che 
la Regina ha deciso di isolare. A questi si aggiungono innumerevoli 
oggetti insoliti e curiosi, recuperati dai suoi shadar-kai lungo tutta la 
storia. Più in alto ancora si trovano gli alloggi della Regina stessa, 
dove solitamente siede immersa nella contemplazione e nel silenzio, 
ascoltando i sussurri delle innumerevoli ombre grigie del suo dominio.
A Proposito delle Resurrezioni
Riportare in vita i morti non è una pratica sicura su Eberron. 
Molti personaggi sono in grado di lanciare gli incantesimi 
necessari, dai chierici agli adepti di Casa Jorasco. Ma il fatto che 
sia possibile lanciare un incantesimo non significa che debba 
essere lanciato... o che una volta lanciato, funzioni.
La prima e la più semplice delle limitazioni è il tempo. Più a lungo 
uno spirito rimane su Dolurrh, più cadrà sotto l’influsso dell’apatia. 
Qualsiasi incantesimo che riporti in vita i morti necessita che lo 
spirito voglia tornare. Una volta che un’ombra grigia è diventata un 
guscio, non può più prendere quella decisione e quindi non può più 
essere rianimata o reincarnata. Molte religioni affermano che questo 
accade perché l’anima vera e propria è passata a un livello di esistenza 
superiore; chi vuole essere separato da un’unione con i Sovrani? 
Quindi il tempo a disposizione per riportare in vita un defunto dopo la 
sua morte equivale a una o due settimane, in base alla forza di volontà 
del bersaglio. Ma anche prima di quel periodo, uno spirito potrebbe 
scegliere di non tornare. In nome di cosa dovrebbe ricominciare a 
vivere? Vale la pena di opporsi al richiamo dell’apatia di Dolurrh?
La seconda limitazione è il rischio. Anche se un incantesimo 
ha successo, Jorasco si pone giustamente il dubbio: il soggetto è 
autorizzato a tornare, oppure è giunta la sua ora di morire? Nel 
secondo caso, un marut potrebbe comparire a ostacolare ogni 
tentativo di resurrezione. Si tratta di un’eventualità estremamente 
rara, ma in parte anche perché i guaritori prima di procedere 
celebrano un rituale di presagio e si rifiutano di rianimare 
qualcuno in caso si prevedano dei rischi. Anche se nessun marut 
interviene, la resurrezione può comunque andare storta se 
Dolurrh è adiacente: potrebbe richiamare altri spiriti al posto di, o 
in aggiunta all’individuo che si voleva riportare in vita.
L’ultima limitazione è l’intervento diretto di una potenza 
superiore. La Regina dei Morti potrebbe cristallizzare un’ombra 
grigia e impedire che venga richiamata, o catturare uno spirito 
in procinto di essere richiamato e imporre un prezzo per la 
sua liberazione; alcuni esempi vengono forniti nella tabella “Il 
Costo di una Vita”. Quanto tempo ha il beneficiario per saldare 
il suo debito? Un giorno, un anno, una vita? Si dice inoltre 
che il Custode possa ghermire le anime ancora prima che 
giungano su Dolurrh; se questo mito è vero, tali anime possono 
essere recuperate solo nella Tana del Custode, nelle Distese 
Demoniache. Il Custode stesso potrebbe essere presente oppure 
no, ma sicuramente la tana sarà protetta da un potente dracolich!
Il rovescio della medaglia di un intervento diretto è il fatto che 
la Regina dei Morti (o un’altra potente entità) potrebbe offrirsi di 
riportare in vita l’ombra grigia... a un prezzo. Questo è un modo 
per riportare in vita un personaggio di basso livello quando i suoi 
amici non sono in grado di permettersi una resurrezione. La 
tabella “Il Costo di una Vita” fornisce alcune idee.
Se tutto il resto fallisce, esiste sempre un altro modo per riportare 
in vita qualcuno: recarsi a Dolurrh, trovare la sua ombra grigia e 
trascinarla di nuovo sul Piano Materiale. È facile: basta individuare 
una singola anima nelle Catacombe sterminate (forse con l’aiuto 
di una guida del posto, delle cronache custodite nella Cripta dei 
Ricordi o di potenti magie di divinazione), sfuggire ai molti guardiani 
di Dolurrh e tornare su Eberron portandosi dietro l’anima. Fatto 
questo, la vittima riceve un nuovo corpo, come se su di essa fosse 
stato lanciato resurrezione pura; i difensori di Dolurrh cercheranno 
di impedire all’anima di andarsene, ma non interferiranno una 
volta fatto ritorno su Eberron. Teoricamente è possibile ripristinare 
anche un guscio in questo modo, ma i gusci risorti in genere non 
recuperano i ricordi perduti, anche se possono apprendere nuove 
abilità. Di conseguenza, non servirà a molto riportare in vita gli 
antenati di Tairnadal o Galifar I; sarebbe possibile riportare in vita 
un corpo, ma non si tratterebbe dell’individuo originale sotto nessun 
aspetto significativo. È per questo che la Regina dei Morti (e forse 
il Custode) preservano certe ombre dal decadimento: affinché un 
giorno sia possibile richiamarle in vita, anche dopo migliaia di anni.

--- PAGE 171 ---
170
Capitolo 5   |   Piani di Esistenza
Il Costo di una Vita
d6 Costo della Resurrezione
1
Il personaggio deve uccidere un individuo specifico. Si tratta di 
qualcuno di potente o ben nascosto? Oppure l’impresa in sé è 
semplice, ma moralmente discutibile?
2
Il personaggio deve sacrificare un oggetto specifico. È costoso? È 
ben protetto? È unico o inconsueto?
3
Il personaggio deve fondare un movimento o costruire un 
monumento. Quanto deve essere grosso? La sua ubicazione è 
importante?
4
Il personaggio deve astenersi dal compiere un’azione specifica. 
Forse non può uccidere un innocente o concepire un figlio, o fare 
ritorno alla sua terra d’origine. Se compie l’azione proibita, morirà.
5
La resurrezione non ha alcun costo... ma dura solo per un tempo 
prestabilito. Esaurito quel periodo di tempo, il personaggio 
morirà definitivamente.
6
La resurrezione ha un limite di tempo... ma il personaggio può 
prolungarla svolgendo servizi minori per il suo benefattore. Fintanto 
che il benefattore è soddisfatto, terrà in vita il personaggio.
Manifestazioni Planari
Di seguito alcuni esempi di come Dolurrh può influenzare il 
Piano Materiale.
Zone di Manifestazione
Le zone di manifestazione collegate a Dolurrh raramente 
possiedono tutte le proprietà del piano; i viaggiatori generalmente 
non cadono nell’apatia semplicemente attraversando una di 
queste zone. Tuttavia, esse sono comunque vicine al Reame dei 
Morti e sono estremamente infestate, anche se non sterili come 
solitamente sono le zone di Mabar. Le ombre vengono proiettate 
in angolazioni inquietanti, e i viaggiatori potrebbero udire dei 
sussurri senza riuscire a discernere chiaramente le parole.
Gli spiriti irrequieti di Dolurrh desiderano tornare sul Piano 
Materiale e possono riuscirci più facilmente nelle zone di 
manifestazione. Possono manifestarsi come fantasmi o rianimare 
i cadaveri sepolti nella zona, facendoli tornare come revenant o 
come zombi. In alcune zone di Dolurrh, rianimare i morti può 
essere pericoloso; se gli incantesimi o le capacità che rianimano 
i morti vengono usati in una zona del genere, si tira sulla tabella 
“Resurrezioni Difettose di Dolurrh” per determinare il risultato.
Le zone di Dolurrh possono anche avere effetti positivi. In 
molte zone è più facile riportare in vita i morti, dimezzando il 
costo di qualsiasi componente materiale. In altre, chiunque può 
lanciare parlare con i morti come rituale che richiede un’ora per 
essere celebrato, fintanto che il soggetto ha un legame personale 
con il defunto di cui intende interrogare il cadavere.
Le zone di manifestazione più imponenti sono quelle che fungono 
da portali per entrare nelle Catacombe di Dolurrh... e possibilmente 
per uscirne. Per aprire un portale del genere può essere necessario un 
rituale speciale o un sacrificio significativo, forse sotto un allineamento 
particolare della luna Aryth, o quando Dolurrh è adiacente.
Remoto e Adiacente
Dolurrh segue un ciclo planare molto lento. Tradizionalmente, 
una volta per secolo diventa adiacente per un anno intero. Dopo 
cinquant’anni, diventa remoto per un anno intero. Può anche 
seguire fasi più brevi, collegate ai movimenti della luna Aryth.
Quando Dolurrh è adiacente, è più facile per i fantasmi sgusciare 
dal Reame dei Morti fino al Piano Materiale, specialmente 
nei pressi delle zone di manifestazione di Dolurrh. Qualsiasi 
incantesimo che rianimi i morti può anche favorire l’arrivo di 
qualche spirito indesiderato; quando uno di questi incantesimi 
viene lanciato, si tira sulla tabella “Resurrezioni Difettose di 
Dolurrh”.
Quando Dolurrh è remoto, le tradizionali magie di resurrezione 
come rinascita o reincarnazione non possono estrarre gli spiriti da 
Dolurrh. L’unico modo per rianimare i morti in questi periodi è recarsi 
direttamente su Dolurrh e ricondurre l’ombra grigia nel mondo, come 
descritto in precedenza in questa sezione. Stranamente, anche i 
fantasmi diventano una presenza particolarmente ricorrente in questo 
periodo, ma non si tratta dei fantasmi che fanno ritorno da Dolurrh. 
Piuttosto, se Dolurrh è remoto quando qualcuno muore in preda a 
una forte emozione o lasciando in sospeso una questione essenziale, 
il suo spirito può più facilmente resistere al richiamo di Dolurrh e 
restare sul Piano Materiale.
Resurrezioni Difettose di Dolurrh
d12 Effetto
1-4
L’incantesimo funziona normalmente.
5-6
L’incantesimo funziona, ma il corpo viene occupato dallo spirito 
sbagliato. È ostile o amichevole? Se il corpo che viene riportato in 
vita era quello di un personaggio giocante, è possibile che il giocatore 
desideri giocare la nuova personalità, usando la stessa scheda del 
personaggio o una diversa che rappresenti le sue abilità diverse.
7-8
L’incantesimo funziona normalmente, ma compaiono 1d4 fantasmi 
o grumi psichici (dal capitolo 8), a loro volta estratti da Dolurrh.
9
L’incantesimo fallisce e compaiono 1d4 fantasmi o grumi 
psichici (dal capitolo 8). Lo slot incantesimo è speso, ma non le 
componenti materiali.
10
L’incantesimo funziona normalmente, ma compare un marut ostile.
11
L’incantesimo funziona normalmente, ma un nalfeshnee possiede 
il personaggio rianimato.
12
L’incantesimo fallisce e sia le componenti materiali che lo slot 
incantesimo sono considerati spesi.
Artefatti di Dolurrh
Gli artefatti più comuni di Dolurrh sono le creazioni del Fabbro 
delle Ombre, ricavate dall’acciaio dei gusci, l’essenza fusa delle 
anime evanescenti. Nonostante il nome, l’acciaio dei gusci può 
avere l’aspetto non solo di un metallo scuro, ma anche di viscido 
cuoio nero, stoffa scura iridescente o altre sostanze analoghe. Un 
oggetto del genere potrebbe essere ricavato da un singolo spirito, 
come un pugnale la cui lama sia forgiata da un singolo istante di 
dolore, o dai residui emotivi di più gusci.
Quando si crea un oggetto in acciaio dei gusci è importante 
prendere in considerazione il ricordo o l’emozione al cuore 
dell’oggetto. Nel caso di un oggetto magico, questo dovrebbe riflettere 
il suo scopo. Un mantello elfico in acciaio dei gusci potrebbe essere 
ricavato da un segreto. Una variante in acciaio dei gusci di un pugnale 
avvelenato potrebbe essere formata da un momento di terrore 
assoluto; quando il suo potere viene invocato, potrebbe infliggere 
danni psichici e, in caso di tiro salvezza su Saggezza fallito, potrebbe 
rendere il bersaglio spaventato dal portatore.
Gli altri oggetti di Dolurrh sono generalmente soltanto semplici 
curiosità. La tabella “Oggetti Insoliti di Dolurrh” fornisce alcuni 
esempi.
Storie di Dolurrh
Dolurrh può ispirare molte semplici storie attraverso le sue zone 
di manifestazione e i suoi fantasmi in fuga. Un oggetto insolito in 
acciaio dei gusci potrebbe fornire un fugace ricordo che indirizza 
gli avventurieri su un cammino particolare, e trovare un modo 
per salvare un’ombra grigia dall’oltretomba è sempre una storia 
epica. Di seguito sono presentate alcune storie più complesse da 
prendere in considerazione.
La Regina dei Morti in Eterno. La Regina dei Morti è una figura 
enigmatica che esercita un grande potere a Dolurrh. Ma c’è un’altra 
figura che usa questo titolo: Erandis Vol, l’ultima erede del Marchio 
della Morte. Attraverso i suoi agenti dentro e fuori dall’Ordine 

--- PAGE 172 ---
171
Capitolo 5   |   Piani di Esistenza
MARCO MA4PS BERNARDINI
dell’Artiglio di Smeraldo, Erandis cerca di ripristinare il potere del suo 
marchio del drago; nessuno sa quali poteri di rango divino potrebbe 
rivendicare se riuscisse a sbloccare il suo pieno potenziale. Nel 
frattempo, la Regina dei Morti di Dolurrh sembra opporsi a Erandis 
e spesso invia i suoi agenti, sia shadar-kai che avventurieri riportati in 
vita a caro prezzo, a interferire nelle trame di Vol. Le cose potrebbero 
stare esattamente come sembrano; forse la Regina dei Morti 
disprezza i necromanti e Vol cerca di spodestarla. Ma forse c’è di più. 
Il tempo funziona in modo strano quando ci sono di mezzo i piani e gli 
esseri dotati di grandi poteri. Forse la Regina dei Morti non cerca di 
fermare Erandis, bensì di guidarla lungo un sentiero specifico. Forse 
Erandis diventerà la Regina dei Morti, nel qual caso sarà sempre stata 
lei, fin dall’inizio. O forse questo è ciò che deve accadere, ma esiste 
ancora una probabilità di fallimento... nel qual caso la Regina dei Morti 
sarebbe distrutta e Dolurrh precipiterebbe nel caos.
Agente della Morte. Gli avventurieri uccidono un perfido 
nemico che sfuggiva loro da tempo... ma presto quel nemico 
riappare vivo e in forze. La cosa si ripete più di una volta. Come fa 
il nemico a fuggire da Dolurrh? Funge da agente della Regina dei 
Morti o ha semplicemente trovato un’uscita posteriore dal Reame 
dei Morti? In ogni caso, cosa possono fare gli avventurieri per 
consegnarlo all’eterno riposo una volta per tutte?
Dolore Devastante. Quando Dolurrh diventa adiacente, 
un potente servo del dolore emerge e devasta la regione. Gli 
avventurieri forse non sono in grado di sconfiggere il servo del dolore 
in battaglia, ma se scoprono le circostanze della sua creazione 
(l’emozione che lo anima e l’evento che lo ha generato), potrebbero 
riuscire ad annientare quel mostro micidiale placandone l’emozione. 
Quando un avventuriero tocca (o viene toccato) da uno dei Morti o 
dei Persistenti di Dolurrh, potrebbe avere una fugace visione di un 
ricordo o di un’emozione persistente posseduta dalla creatura. Potrà 
questo aiutarli a risolvere il mistero o moriranno nel tentativo?
L’Anima del Forgiato. Troppe persone credono che i forgiati siano 
dei semplici strumenti; il Casato Cannith forse può infondere la vita 
in qualcosa, ma non può creare un’anima. Altri affermano che non 
è una questione di scienza; i forgiati sono chiaramente vivi e quindi 
possiedono un’anima. Ma l’anima di un forgiato è unica? O forse 
i forgiati riciclano le anime, trascinando i gusci privi di memoria 
fuori da Dolurrh e usandoli come base? Queste domande restano 
intenzionalmente senza risposta; spetta al DM determinare la vera 
natura delle anime dei forgiati. Una cosa, però, è certa: un forgiato 
può essere riportato in vita tramite rinascita o rianimare morti. Il che 
significa che la risposta deve trovarsi da qualche parte a Dolurrh, e 
che qualcuno (Arcanix? Merrix d’Cannith? Il Signore delle Lame?) 
potrebbe finanziare una spedizione per trovare una risposta.
Oggetti Insoliti di Dolurrh
d6 Oggetto
1
Uno specchietto che di tanto in tanto mostra il riflesso di un 
defunto specifico o un evento tratto dai suoi ricordi.
2
Un monocolo che mostra l’ultimo oggetto visto dal suo 
precedente proprietario prima di morire.
3
Un giocattolo di pezza che inizia a cantare con voce tenue quando 
viene lasciato al buio.
4
Una penna che scrive un messaggio specifico quando viene 
immersa nell’inchiostro e poi lasciata.
5
Un piccolo diario rilegato in cuoio che contiene un poema, una 
storia o un brano musicale scritto da un creatore acclamato... 
dopo la sua morte.
6
Una consunta moneta di rame che si gira da sola se piazzata con 
il lato testa a terra.
7
Un medaglione d’acciaio malridotto che raffigura due immagini: quella 
di qualcuno che è morto e quella di qualcuno che sta per morire.
8
Un sacchetto di cenere. Quando se ne getta a terra un pizzico, 
forma una parola o un simbolo specifico.
Fernia: Il Mare di Fiamme
Un gigantesco frammento di basalto 
emerge da un vasto oceano di 
magma. Sulla cima del picco 
sorge un castello, una fortezza 
scintillante scolpita in ottone. Dal 
bordo del pinnacolo, cascate di lava 
si tuffano nel vuoto. Uno stormo 
di draghi rossi spicca il volo, 
sfrecciando attorno al castello 
e creando un abbagliante 
spettacolo di fiamme 
sincronizzate. Benvenuti a 
Sommo Focolare... la festa 
è appena iniziata.
È facile dire che Fernia 
incarna il concetto del 
fuoco. Il piano è saturo 
di magma e di fiamme, di 
giganteschi vulcani e di città 
eternamente in procinto di 
essere divorate dal fuoco. Ma quello 
che arde a Fernia non è un fuoco 
comune; Lamannia è la fonte delle 
fiamme più semplici e naturali, il piano che 
ospita vulcani ed elementali del fuoco. Fernia è invece incentrato 
sulle cose che si vedono nelle fiamme e nelle idee che esse 
rappresentano. I suoi strati sono scenari di distruzione selvaggia, 
dove le foreste più rigogliose vanno eternamente a fuoco. È anche 
il piano dell’industria, dove legioni di azer lavorano duramente 
alle fornaci e alle forge senza fermarsi mai. Ed è il piano della 
passione selvaggia, delle emozioni brucianti e impossibili da 
trattenere, e degli spettacoli più gloriosi. Su tutto questo regnano 
gli efreeti, i signori del Mare di Fiamme, eternamente in lotta per 
superarsi a vicenda.
È il fuoco ad attirare la vista e l’attenzione, ma là dove c’è il 
magma, c’è anche la terra. Gli azer lavorano tra la terra e le fiamme, 
per estrarre il metallo da gettare in pasto alle loro forge fameliche. 
Intanto, nel profondo delle loro caverne, i dao lucidano i loro gioielli 
e ammirano i loro tesori. Anche nelle profondità di quelle caverne 
l’aria può bruciare i polmoni delle creature prive della protezione 
adeguata, ma per quegli avventurieri pronti a sfidare le fiamme, le 
sale di pietra e di fiamme offrono meraviglie e ricchezze a non finire.
Proprietà Universali
Il calore soffocante di Fernia può risultare letale per le creature 
prive di protezione e può distruggere il metabolismo dei mortali. 
Le proprietà seguenti si applicano al piano intero.
Calore Mortale. Tutte le regioni di Fernia sono soggette al caldo 
estremo (come descritto nel capitolo 5 della Dungeon Master’s 
Guide). In alcune aree dove il calore è particolarmente letale, 
una creatura priva di protezione deve effettuare un tiro salvezza 
su Costituzione ogni minuto anziché ogni ora. Inoltre, tutte le 
creature ottengono resistenza ai danni da freddo e una creatura che 
solitamente è resistente ai danni da freddo diventa immune al freddo.
Fuoco Potenziato. Quando una creatura lancia un incantesimo 
di 1° livello o superiore che infligge danni da fuoco, l’incantesimo 
viene considerato lanciato con uno slot superiore di un livello 
rispetto a quello utilizzato.
Fiamme dell’Industria. Una creatura dispone di vantaggio alle 
prove di caratteristica effettuate usando strumenti (per esempio 
cucinando con gli utensili da cuoco o forgiando un oggetto con gli 
strumenti da fabbro) quando compie la sua azione utilizzando le 
fiamme Ferniane al posto delle fiamme comuni.
Ardere Intensamente. Ogni volta che una creatura effettua un 
tiro salvezza contro morte, deve effettuare un tiro salvezza aggiuntivo 
e applicare i risultati di entrambi i tiri. Inoltre, quando una creatura 

--- PAGE 173 ---
172
Capitolo 5   |   Piani di Esistenza
ottiene un livello di indebolimento, ottiene un livello aggiuntivo, e 
quando perde un livello di indebolimento, perde un livello aggiuntivo. 
Su Fernia si vive e si muore molto più rapidamente!
Tempo Standard. Su Fernia il tempo scorre alla stessa velocità 
del Piano Materiale, ed è omogeneo in tutti i suoi strati.
Abitanti
Fernia è il piano d’origine dei celestiali e degli immondi, spiriti 
che incarnano i concetti essenziali del fuoco e della fiamma. Ma i 
suoi abitanti principali sono gli elementali della terra e del fuoco. 
Non esistono mortali o manifestazioni originarie di Fernia: la 
popolazione degli elementali è decisa e immutabile, e quando un 
elementale muore, un altro ne prende il posto. Il nuovo elementale 
può assumere molte forme: i nuovi mephit spuntano dalle fiamme 
libere, mentre i dao forgiano i nuovi azer dal bronzo. In termini 
generali, tuttavia, la popolazione rimane stabile; quando un efreeti 
fa scontrare due legioni di salamandre per dare sfoggio della loro 
potenza, sa che le salamandre prima o poi rinasceranno.
Efreeti
Gli efreeti sono le stelle più lucenti nel firmamento di Fernia. 
Sono gli aristocratici che dimorano nei castelli e nei palazzi più 
vasti, accuditi da innumerevoli servitori, immersi nell’opulenza 
più sfacciata. Il fuoco consuma e gli efreeti sono i signori del 
consumo più sfrenato. Sono appassionati e selvaggi, pronti a cedere 
facilmente sia alla rabbia che alla gioia. Sono crudeli per capriccio 
e possono divorare o distruggere le vite degli altri anche mentre 
festeggiano. Tuttavia, gli efreeti non sono conquistatori, in quanto 
hanno già tutto quello che vogliono; i loro servitori elementali 
esistono per accontentarli in tutto e gli efreeti li considerano 
ampiamente sacrificabili.
Gli efreeti sono in competizione tra loro fin dall’alba dei tempi. 
Le discussioni più infervorate possono sfociare in teatrali duelli, 
e di tanto in tanto due efreeti scatenano i loro eserciti in un 
maestoso sfoggio di fuoco e sangue bruciante. Tuttavia, i conflitti 
tra gli efreeti sono principalmente di natura sociale: ognuno si 
sforza di surclassare i propri rivali. I ritmi della società degli 
efreeti sono scanditi da un complesso calendario sociale. In 
ogni determinato momento, su Fernia c’è qualche efreeti che 
ospita una sfarzosa celebrazione di qualche tipo. A volte c’è un 
tema o un motivo preciso per il gran galà: la rivelazione di una 
nuova opera d’arte, il teatrale rogo di una vecchia opera d’arte o il 
millesimo anniversario dell’ultima rinascita di un efreeti. In altre 
occasioni, la festa non ha bisogno di nessuna spiegazione.
Se un efreeti non indice una festa, probabilmente sta pianificando 
la prossima... sempre e continuamente cercando nuovi modi per 
mettere in ombra tutte le feste che sono venute prima di quella. 
Spesso questo li spinge a sfruttare le risorse interne del piano, 
spingendo gli azer e i dao a creare nuove meraviglie. Ma gli efreeti 
dispongono di vaste ricchezze e della capacità di spostarsi tra i piani, 
e questo può portarli fino al Piano Materiale. Se una celebrazione 
sfoggia uno stormo di draghi rossi che si esibisce in uno spettacolo 
pirotecnico sincronizzato, è bene tenere a mente una cosa: i draghi 
non sono originari di Fernia e il piano non dispone di manifestazioni 
di alcuna creatura; quindi un efreeti ha ingaggiato quei draghi 
su un altro piano. Difficile immaginare cosa abbia dovuto offrire 
per convincere i draghi dell’Argonnessen a esibirsi a scopi di 
intrattenimento! Gli efreeti raramente hanno motivo per interagire 
con gli avventurieri, ma se i personaggi hanno qualcosa da offrire (o 
se sono abbastanza interessanti da essere invitati a una festa come 
attrazioni), un efreeti può ricompensarli a dovere per il loro tempo. 
Un efreeti potrebbe anche fungere da patrono di un warlock, magari 
usando il patto dell’Immondo, e conferire al mortale i suoi poteri, 
ma esigerà che gli vengano consegnati sempre nuovi oggetti che gli 
offrano un vantaggio sui rivali nelle sue costanti battaglie sociali.
Sebbene gli efreeti abbiano molto da offrire, ogni interazione 
con uno di loro è pericolosa. Rispettano alla lettera tutti i contratti 
che stipulano, ma gli avventurieri faranno bene ad assicurarsi 
che un contratto includa molte clausole di sicurezza. Gli efreeti 
restano pur sempre degli spiriti di fuoco e bruciano tutto quello che 
toccano. Non si curano di nulla al di là del loro prestigio e del loro 
divertimento e distruggono le vite altrui senza pensarci due volte.
Esistono innumerevoli efreeti nobili su Fernia. Di seguito sono 
descritti alcuni dei più prominenti, assieme ai nomi pubblici che 
usano con i mortali (i loro nomi in Ignan sono molto più lunghi).
Il Sultano Azhalar di Sommo Focolare siede al vertice della 
piramide sociale. Ha radunato gli eserciti più vasti e ama 
sfoggiare la potenza delle sue armate, che includono anche 
molte macchine da guerra esotiche. Le sue feste includono 
spesso scontri tra gladiatori e sfarzosi giochi di guerra. 
La Pascià Shashraqa di Cascata di Fuoco viene subito dopo 
Azhalar nell’ordine sociale ed è determinata a spodestare il suo 
rivale. Coltiva l’amicizia di vari draghi, si ritiene un’intenditrice 
d’arte e potrebbe dimostrare interesse nell’operato di un 
avventuriero artista.
Il Pascià Raqashtar di Cenere Dorata è il più cosmopolita 
degli efreeti. Vanta molti amici nell’Incommensurabile 
Mercato di Syrania e gli piace scommettere sull’esito 
delle battaglie di Shavarath. La sua mania per il gioco 
d’azzardo potrebbe attirare gli avventurieri nella sua orbita, 
spingendolo a scommettere con un altro immortale sull’esito 
di una particolare avventura... per poi cercare di vincere la 
scommessa interferendo di nascosto nella sfida.
Dao
Da dove vengono i molti tesori degli efreeti? Chi ha costruito la 
loro gloriosa città di ottone? I dao sono la risposta a entrambe 
queste domande. I manovali azer mantengono le fonderie 
in funzione, ma sono i dao a estrarre meravigliosi gioielli e 
adamantio puro dalla terra primeva, e sono sempre loro a 
fabbricare le meraviglie più grandi e straordinarie. Ogni dao 
è dotato di una particolarità speciale, uno stile unico d’arte o 
d’artificio. Sebbene i loro artefatti possano suscitare l’invidia 
di qualsiasi artefice mortale, le loro tecniche non possono 
essere facilmente replicate. Nel loro lavoro c’è una componente 
di scienza arcana, ma molto di quello che fanno prevede di 
incanalare l’essenza stessa di Fernia; un dao che si stabilisce sul 
Piano Materiale scoprirà che i suoi talenti risultano limitati.
I dao sono più stoici dei focosi efreeti e non indicono 
stravaganti festini. Sono però anch’essi degli amanti della 
competizione e gareggiano coi loro simili per la creazione 
delle opere più gloriose. Questo non significa che le loro opere 
debbano essere necessariamente le più potenti; si tratta piuttosto 
di creare gli oggetti più desiderabili. I dao non hanno bisogno di 
oro, quindi solitamente gli efreeti li pagano attraverso il baratto, 
cosa che crea uno strano mercato secondario. L’efreeti Raqashtar 
potrebbe offrire una squadra scelta di salamandre guerriere 
in cambio di una corona meravigliosa; al dao i guerrieri non 
servono, ma ora sa che l’efreeti Azhalar ammassa soldati, e così...
Gli avventurieri potrebbero mettersi in cerca dei dao per le loro 
competenze, ma i dao possono essere interessanti anche come 
patroni. Un dao potrebbe avere bisogno di una sostanza rara per 
completare la sua ultima opera, ma quella sostanza potrebbe 
essere reperibile soltanto sul Piano Materiale, e così si rivolgerà 
agli avventurieri per ottenerla. In alternativa un dao potrebbe 
perfino usare un gruppo di mortali come potenziale pubblico, in 
cerca di opinioni sulla sua ultima opera.
Di seguito sono descritti alcuni dao degni di nota:
Naja Ash scolpisce il fuoco, producendo artefatti pregiati e 
strumenti che incanalano o generano fiamme. È lei a creare la 
maggior parte degli azer e può produrre molte altre creature 
elementali, costrutti o incroci speciali tra i due. È la massima 
esperta di vincoli elementali nel multiverso, ma sarebbe 

--- PAGE 174 ---
173
Capitolo 5   |   Piani di Esistenza
VINCENTIUS MATTHEW
necessario uno sforzo immane per convincerla a condividere le 
sue conoscenze con i mortali.
Sar Saeran crea strumenti di guerra, dalle armi e armature 
personali alle grandi macchine da guerra. L’efreeti Azhalar è 
il suo cliente migliore, ma tutti gli efreeti apprezzano le sue 
impareggiabili opere. Da eoni tenta di forgiare la spada perfetta, e 
spesso va in cerca delle lame più leggendarie sul Piano Materiale, 
a volte per conservarle, altre volte per studiarle alcuni minuti, e 
altre volte ancora per distruggerle.
Ottone è la migliore architetta dei dao, colei che ha creato la 
maggior parte dei grandi palazzi degli efreeti. È sempre incuriosita 
dalle architetture insolite e ha visitato Sharn varie volte per studiarne 
le torri. È famosa anche per le sue sculture e ha prodotto di tutto, 
dalle minuscole statuine ai colossi torreggianti, assieme a meraviglie 
magiche che partono come statuine per trasformarsi in qualcosa di 
molto più grosso, come le statuine del potere meraviglioso.
Elementali Minori
Fernia è la dimora e degli elementali grezzi del fuoco e della terra 
(che sono però presenti anche a Lamannia), spiriti astratti che 
non desiderano altro che bruciare o divampare. Queste creature 
primordiali vengono generalmente ignorate dagli efreeti e dai 
dao, e sono animate dal puro istinto. Gli elementali sono gli 
abitanti più comuni di Fernia; un efreeti non sarebbe un nobile 
se non avesse dei sudditi su cui regnare e gli elementali minori 
svolgono proprio quel ruolo. Anche se di forma umanoide, 
sono spiriti immortali profondamente alieni, modellati dal loro 
elemento e animati da un unico obiettivo. Un azer vive per 
lavorare alla forgia e un mephit adora tirare brutti scherzi. Quasi 
tutti gli elementali minori si accontentano di avere un’opportunità 
di svolgere la loro funzione, ma di tanto in tanto un elementale 
minore sviluppa inaspettatamente un tratto peculiare che lo 
spinge a dedicarsi a un nuovo scopo.
La popolazione di questi elementali è limitata, quindi i loro 
servizi risultano preziosi sia agli efreeti che ai dao. Gli efreeti e 
i dao spesso si scambiano i servizi dei loro sudditi elementali, 
inviandoli presso la corte di un alleato o di un rivale. In genere gli 
elementali non si curano della cosa, ma in qualche caso sporadico 
le salamandre si sono ribellate agli ordini di un nuovo nobile e i 
mephit hanno iniziato a giocare scherzi ai loro nuovi compagni.
Gli azer, i mephit e le salamandre sono gli elementali più 
comuni, ma è possibile incontrarne anche altri su questo piano.
Azer. I dao forgiano gli azer dal bronzo e infondono in loro 
la vita usando la scintilla primordiale di Fernia. Sono lavoratori 
instancabili che amano plasmare il fuoco e i metalli. I dao sono 
forse i creatori delle più grandi meraviglie, ma gli azer fanno un 
lavoro straordinario... e producono molto più in fretta. Gli azer 
sono artigiani dotati per natura e possono sbrigare qualsiasi 
incarico che preveda l’uso del fuoco. Tuttavia esistono poche cose 
più tristi di un azer che inforni il pane anziché lavorare l’ottone.
Mephit. Se incontrati nelle terre selvagge, i mephit sono 
capricciosi ingannatori i cui “scherzi” possono rendere la vita dei 
viaggiatori planari un inferno. Tuttavia, quelli incontrati al servizio 
degli efreeti generalmente sono più cortesi ed educati... ma 
possono cambiare rapidamente idea se si presenta un’opportunità 
troppo ghiotta di giocare un tiro mancino.
Salamandre. Le salamandre, i principali servitori degli efreeti, 
prestano servizio come soldati o sbrigano lavori domestici. Per 
ogni salamandra ufficiale che brandisce una lancia decorata c’è 
una salamandra maggiordomo che trasporta un vassoio di ottone. 
Le salamandre sono estremamente orgogliose e tra i loro ranghi 
la competizione per i gradi e le posizioni migliori è accanita. In 
genere si disinteressano ai mortali, ma potrebbero essere gelose 
degli avventurieri che ricevono troppe attenzioni o favori.

--- PAGE 175 ---
174
Capitolo 5   |   Piani di Esistenza
Immondi e Celestiali
Gli immondi e i celestiali di Fernia incarnano alcuni aspetti 
specifici del concetto di fuoco. Il fuoco è una parte integrante del 
loro aspetto; potrebbero avere occhi fiammeggianti, pelle color 
rosso-arancione o ali e aureole fatte di fiamme.
Gli angeli rappresentano il conforto che il fuoco può offrire: il 
calore foriero di vita e la luce che scaccia le tenebre. Gli angeli di 
Fernia sono solitamente deva o altri angeli minori e generalmente 
prestano aiuto e conforto ai viaggiatori ogni volta che possono.
I demoni rappresentano il potere terrificante e distruttivo del 
fuoco, gli incendi indomabili e le scintille che possono distruggere un 
palazzo. Sono selvaggi e violenti e raramente un loro incontro con 
gli avventurieri si rivela un evento propizio. I demoni ambiscono a 
bruciare tutto ciò che esiste di meraviglioso. A volte questo li spinge 
a bersagliare il grande palazzo di un efreeti, ma durante i periodi 
adiacenti possono influenzare anche le fiamme non sorvegliate sul 
Piano Materiale, oppure in certe occasioni manipolare i mortali 
affinché facciano un uso sconsiderato del fuoco. I demoni comuni 
includono i quasit (controparti malevole dei mephit elementali), i 
vrock dalle ali brucianti e i terrificanti balor.
I diavoli rappresentano l’uso intenzionale del fuoco come arma 
o per seminare il terrore: i ferri roventi usati nelle torture o le 
urla di chi muore tra le fiamme di un campo di battaglia. I diavoli 
sono rari e straordinariamente crudeli. Adorano seminare dolore 
e sofferenze su Fernia, e indurre i mortali ad appiccare incendi 
dolosi o a torturare col fuoco sul Piano Materiale. Come i demoni, 
quando i piani sono adiacenti solitamente possono influenzare 
i mortali, ma di tanto in tanto un diavolo Ferniano riesce a 
sgusciare tra le fiamme fino a Eberron. Gli imp, i diavoli uncinati 
e i diavoli della fossa sono tutte creature presenti su Fernia.
Strati
Fernia è dominato dal vasto strato noto come il Mare di Fiamme. 
Là dove il cielo è visibile, è quasi sempre oscurato dalla cenere 
e dal fumo. I suoi strati più piccoli incarnano concetti specifici, 
come gli incendi e i falò da campo. Solitamente è possibile 
raggiungerli attraverso cerchi di fiamme sulle isole del Mare di 
Fuoco o attraverso i tunnel delle Sale Profonde.
Il Mare di Fuoco
Questo è un oceano di magma apparentemente sconfinato, più 
grande di qualsiasi singolo mare di Eberron. In realtà il Mare di Fuoco 
si avviluppa su sé stesso; chi si dirige a nord da Sommo Focolare 
dopo circa un mese di viaggio lo raggiungerà di nuovo. Il mare è 
disseminato di isole, guglie e altopiani di basalto e di ossidiana; alcune 
sono popolate, ma la maggior parte è vuota è spoglia.
Il Mare di Fiamme è solcato dalle navi di acciaio annerito delle 
salamandre, nei cieli fluttuano i palloni intessuti d’ottone degli 
azer. Molte isole sono dotate di cerchi di teletrasporto generati da 
fiamma perenne, con una parola tracciata in Ignan che ne indica 
la destinazione. Qualsiasi incantatore competente in Arcano 
può spendere uno slot incantesimo pari o superiore al 3° livello 
per attivare un portale (ma se non parla l’Ignan, non saprà dove 
conduce). Di seguito sono descritte alcune destinazioni degne di 
nota.
La Città di Ottone. L’unica metropoli di Fernia, la Città di 
Ottone, è la gloriosa città degli efreeti, un luogo di meraviglie. Qui, 
la statua torreggiante di un efreeti sorregge una sfera di fiamma 
perenne grande quanto un’aeronave. Questa statura cambia 
aspetto per assumere quello dell’efreeti che attualmente domina 
la società; sia la statua che l’efreeti che esso rappresenta sono noti 
come il Sultano. Il Sultano attuale è Azhalar di Sommo Focolare.
Tutti gli efreeti possiedono un palazzo nella Città di Ottone, 
anche se per buona parte del tempo alloggiano nelle loro tenute 
insulari. Tuttavia, in ogni dimora c’è sempre qualche dao pronto 
a esibire le sue ultime creazioni e ad accettare nuove commesse. 
Le strade sono piene di mephit e salamandre. I mortali in visita 
sono poco più di una curiosità, ma quasi tutti gli elementali hanno 
troppo da fare per perdere tempo con loro. La Città di Ottone è 
delimitata da una serie di cerchi di teletrasporto che la collegano 
a tutte le tenute e le fonderie principali.
Tenute degli Efreeti. Ogni nobile efreeti possiede un vasto 
palazzo o una villa su un’isola del Mare di Fuoco. Pur non 
essendo grandiose quanto la Città di Ottone, queste ville sono 
esempi di opulenza, piene come sono di meraviglie fabbricate dai 
dao e di sculture di metallo e di fiamma.
Fonderie. Le isole delle fonderie sono modelli di industria. 
Alcune si concentrano soprattutto sull’ingegneria fisica e fanno uso 
di vasti meccanismi, ingranaggi e ruote che girano lentamente e 
catene che salgono e scendono. Altre sono incentrate sull’industria 
arcana e fanno uso di glifi fiammeggianti e campi di energia 
scintillante. Qui gli azer lavorano a ogni ora del giorno e producono 
oggetti comuni, marziali e magici per gli efreeti e i loro servitori.
Sale Profonde. Dalle fonderie si snodano numerosi tunnel che 
si diramano sotto il Mare di Fuoco e nelle viscere della terra. Questi 
sono i domini dei dao. Come le fonderie soprastanti, ognuna ha 
uno stile distinto, associato alla sensibilità del dao che vi dimora. 
Fiumi di lava e pozze di fuoco spuntano qua e là lungo i corridoi, 
assieme a giacimenti di vari metalli e minerali. Anche se queste 
dimore non sono lussuose come le tenute degli efreeti spesso sono 
abbellite dalle meravigliose creazioni dei dao che le occupano; gli 
avventurieri potrebbero trovare una sala le cui pareti siano decorate 
da mille spade, o un giardino d’ottone popolato da ingegnosi usignoli 
meccanici. Tuttavia alcuni dao sono paranoici e molte Sale Profonde 
possono essere protette da potenti e micidiali trappole.
Inferni
Gli inferni sono strati isolati dove domina un particolare atto di 
distruzione. Un inferno è costituito da una città in fiamme, dove i 
diavoli dirigono i bombardamenti e i demoni danzano per le strade, 
diffondendo ulteriormente le fiamme. Su un altro strato, un balor 
solitario dirige la devastazione di un’antica foresta. Queste fiamme 
non si esauriscono mai; alcune parti dello strato vengono ricostruite 
mentre altre vengono divorate, e il rogo continua in eterno.
Fuochi da Campo
Questi piccoli strati rappresentano il conforto che il fuoco può 
offrire. Lo strato di un fuoco da campo può essere un vero e 
proprio fuoco da campo, una luce solitaria nella più buia delle 
terre selvagge. Un altro strato fuoco da campo può essere una 
locanda chiamata il Primo Focolare, dove un oste angelico di 
nome Ashe offre bevande calde attorno al caminetto da cui la 
locanda trae il suo nome. Gli strati fuochi da campo sono rifugi 
sicuri e luoghi di riposo perfetti per i viaggiatori.
Manifestazioni Planari
Di seguito alcuni esempi di come Fernia può influenzare il Piano 
Materiale.
Zone di Manifestazione
Le zone di manifestazione collegate a Fernia spesso condividono 
una o più delle proprietà universali del piano. Quelle con Calore 
Mortale spesso sono caratterizzate da attività vulcaniche o 
tettoniche inconsuete e sono generalmente disabitate. Tuttavia, 
il Casato Cannith è sempre alla ricerca di zone Ferniane dotate 
della proprietà Fiamme dell’Industria; oltre a fornire vantaggio 
alle prove con gli strumenti, queste zone spesso consentono 
agli artefici di fabbricare incantamenti che non possono essere 
replicati altrove (specialmente quelli collegati alle invocazioni e 
alle fiamme). Una zona di manifestazione Ferniana può fornire 
un rifugio inaspettato in un ambiente artico o qualche beneficio 
geotermico insolito. Nel Karrnath, la città di Ember (sulla vetta 
delle Montagne Cimaghiacciata) è rinomata per il suo clima e le 
sue piacevoli sorgenti termali.

--- PAGE 176 ---
175
Capitolo 5   |   Piani di Esistenza
MARCO MA4PS BERNARDINI
Adiacente e Remoto
Quando Fernia è adiacente, le temperature salgono bruscamente 
e le regioni più calde che normalmente sarebbero sicure 
diventano estremamente calde e acquisiscono le proprietà Calore 
Mortale, Fuoco Potenziato e Ardere Intensamente del piano. 
Durante questi periodi, in alcune rare occasioni, le creature 
coinvolte in un’area di fiamme straordinariamente intense 
possono essere risucchiate direttamente su Fernia.
Quando Fernia è remoto, il calore intenso perde parte del suo 
mordente. Le creature dispongono di vantaggio ai tiri salvezza 
effettuati per resistere agli effetti del calore estremo, nonché ai 
tiri salvezza contro gli incantesimi che infliggono danni da fuoco. 
Tradizionalmente, Fernia diventa adiacente una volta ogni 
cinque anni durante il mese di Lharvion, e remoto una volta ogni 
cinque anni durante il mese di Zarantyr (esattamente due anni e 
mezzo dopo essere diventato adiacente).
Artefatti Ferniani
I dao che lavorano alle fonderie di Fernia producono una vasta 
gamma di meraviglie. Molte delle loro creazioni sono a tutti gli 
effetti degli oggetti insoliti, come il modellino in oro di un drago 
che sputa veramente fuoco. Altri sono molto più preziosi, come le 
statuine del potere meraviglioso. Sebbene molti artefatti Ferniani 
sono in qualche modo correlati al fuoco (bacchette delle palle 
di fuoco, spade lingua di fiamma) non si limitano tutti al fuoco o 
alle invocazioni. Gli oggetti Ferniani sono spesso fatti di ottone, 
ossidiana o basalto, ma i dao lavorano tutti i metalli.
Altre due risorse di Fernia sono il fuoco freddo e le ceneri 
Ferniane. Il fuoco freddo è una forma di fiamma perenne che 
viene a crearsi naturalmente a Fernia; le fiamme risultano simili 
alla creta e risultano calde al tatto. Le ceneri Ferniane vengono 
ricavate dal legno di alberi rari che crescono solo nel Mare di 
Fuoco. Le ceneri Ferniane sono una potente componente degli 
oggetti magici collegati alla scuola di invocazione. Inoltre, se un 
incantatore getta un pizzico di ceneri Ferniane mentre lancia 
un incantesimo di livello pari o superiore al 1° che infligge 
danni da fuoco, quell’incantesimo infligge danni da fuoco come 
se fosse stato lanciato con uno slot incantesimo superiore di 
un livello rispetto a quello utilizzato. Sia le ceneri Ferniane 
che il fuoco freddo possono a volte essere recuperati dalle 
zone di manifestazione Ferniane, anche se non tutti gli alberi 
produrranno ceneri Ferniane.
Storie Ferniane
Fernia è difficile da raggiungere e pericolosa da visitare, ma 
alcune di queste idee potrebbero accendere una scintilla per 
qualche avventura correlata a quel piano.
L’Anima della Festa. La Pascià Shashraqa di Cascata di 
Fuoco è determinata a surclassare il Sultano Azhalar con la sua 
prossima festa. E cos’è che va di moda al momento? Avventurieri. 
La pascià fa trasferire gli avventurieri su Fernia, promettendo 
di ricompensarli bene se faranno della sua festa un successo... 
e di gettarli nel Mare di Fuoco se dovessero fallire. I personaggi 
riusciranno a fare colpo a una festa di efreeti e di dao? Sapranno 
quale forchetta usare, specialmente se una è infuocata? Cosa 
succede quando il generale delle salamandre di Azhalar sfida un 
membro del gruppo a duello?
La Macchina Infernale. Gli avventurieri si imbattono in un 
accampamento dell’Artiglio di Smeraldo. Quei Cercatori lavorano 
con il dao Sar Saraen, che vuole costruire un congegno esplosivo 
devastante in grado di radere al suolo una città. Riusciranno 
gli avventurieri a scoprire perché Saraen lavora con l’Artiglio di 
Smeraldo? Se il dao è obbligato a collaborare, possono liberarlo? 
Se è qui a seguito di un accordo, possono fargli un’offerta 
migliore? E cosa faranno se una volta completata la bomba finisce 
nelle loro mani?
La Porta sul Retro. Gli avventurieri trovano una curiosa 
chiave d’ottone. Una volta inserita in una porta, la trasforma in 
un portale verso il Primo Focolare, una locanda di Fernia. A chi 
appartiene la chiave? Quante volte può essere 
usato il suo potere? Il barista Ashe è sempre 
felice di vedere una faccia nuova, ma chi 
altri troveranno gli avventurieri alla 
locanda?
Irian: L’Alba 
Eterna
Su Irian, accompagnati dal canto 
degli uccelli, nella vallata un gruppo 
di coloni lavora armoniosamente 
per costruire le prime abitazioni. 
Più avanti sorge la scintillante 
capitale di un nuovo impero, dove 
una folla acclamante festeggia per 
le strade. Esistono dozzine di strati su 
Irian, e ognuno di essi è una visione del 
trionfo della vita. Irian è l’alba che scaccia 
inevitabilmente la notte più oscura, la promessa della primavera che 
trionfa sul più freddo degli inverni. È il bastione della speranza, la 
vita che promette sempre di tornare in qualche modo.
Nel suo Codice Planare, Dorius Alyre ir’Korran definisce Irian 
il Piano della Luce, e in effetti la luce è talmente prevalente che 
su Irian l’oscurità completa non esiste. Ma è anche il piano della 
vita, la fonte di energia positiva, la forza che sostiene la vita e 
alimenta la buona parte delle magie di guarigione.
Proprietà Universali
La luce dell’Alba Eterna rafforza i viventi. Per l’oscurità e la 
malattia non c’è posto qui e le ferite minori si dissolvono in fretta. 
Irian possiede le proprietà universali seguenti.
Potere Radioso. Quando una creatura lancia un incantesimo 
di livello pari o superiore al 1° che ripristina punti ferita o infligge 
danni radiosi, quell’incantesimo viene considerato lanciato con 
uno slot superiore di un livello rispetto a quello utilizzato.
Vuoto Necrotico. Al fine di lanciare un incantesimo che 
infligge danni necrotici, una creatura deve effettuare con successo 
una prova di caratteristica da incantatore con una CD pari a 10 + 
il livello dell’incantesimo. In caso di fallimento, l’incantesimo non 
viene lanciato e non viene speso alcuno slot, ma l’azione è persa.
Luce Pura. Su Irian non c’è oscurità. Qualsiasi incantesimo, 
effetto o situazione che solitamente creerebbe oscurità, riduce 
soltanto la luce a luce fioca.
Trionfo della Vita. Le creature non morte subiscono 
svantaggio ai tiri per colpire, alle prove di caratteristica e ai 
tiri salvezza. Questo non ha effetto sulle creature non morte 
sostenute da Irian, come gli elfi senzamorte di Aerenal.
Luce della Vita. La luce di Irian ripristina la vitalità e conferisce 
i benefici seguenti a tutte le creature viventi. Questi benefici non 
hanno effetto sui non morti o sui costrutti; tuttavia, le creature 
non morte sostenute da Irian, come gli elfi senzamorte di Aerenal, 
beneficiano di questi effetti come se fossero creature viventi.
•	 A conteggio di iniziativa 20 (in caso di pareggio la creatura 
perde), una creatura vivente con almeno 1 punto ferita 
recupera 3 (1d6) punti ferita.
•	 Una creatura vivente con 0 punti ferita diventa stabile alla fine 
del proprio turno.
•	 Una creatura vivente possiede resistenza ai danni da veleno.
•	 Una creatura vivente dispone di vantaggio ai tiri salvezza 
contro veleno, malattia e paura.
Tempo Standard. Il tempo scorre alla stessa velocità del Piano 
Materiale, ed è omogeneo in tutti i suoi strati.

--- PAGE 177 ---
176
Capitolo 5   |   Piani di Esistenza
VINCENTIUS MATTHEW
Rinascita Planare
Molti piani hanno una forma stabilita; per esempio, ogni mortale 
porta nuovi sogni su Dal Quor, ma la struttura del piano non 
cambia. Mabar è un’eccezione: la Notte Senza Fine ruba e 
corrompe i frammenti degli altri piani, aggiungendoli ai suoi 
strati. Se potesse agire indisturbato, Mabar divorerebbe la realtà. 
Ma così come la Notte Senza Fine divora, l’Alba Eterna crea. 
Ogni volta che Mabar strappa un frammento da un altro piano, un 
nuovo seme planare compare su Irian. Inizialmente si tratta di un 
piccolo strato, popolato da braci e lumi, che possiede le proprietà 
planari di Irian. Col passare del tempo, lo strato cresce e si evolve 
e l’ambiente e i suoi abitanti assumono l’aspetto del frammento 
vuoto che va riempito. Gradualmente perde le proprietà di Irian 
e adotta le proprietà del suo piano di destinazione; quando 
finalmente perde la proprietà Luce della Vita, il suo legame con 
Irian si spezza ed esso diventa parte dell’altro piano, prendendo il 
posto della regione perduta a causa di Mabar.
È raro che il seme planare corrisponda in modo perfetto al 
frammento che è andato perduto. Le braci assumono l’aspetto delle 
forme di vita locali, ma specialmente nel caso dei frammenti strappati 
dal Piano Materiale, un seme planare non sostituisce le creature 
senzienti o gli edifici: si limita a ripristinare la terra e le forme di vita 
selvatiche. Se la Tragedia fosse opera di Mabar (cosa improbabile 
per molte ragioni, ma non impossibile), Irian non ripristinerebbe le 
persone uccise dalla Tragedia o le strutture distrutte, ma riporterebbe 
la vita su quella terra e ne farebbe un ambiente accogliente.
Sulla maggior parte dei piani, gli immortali non possono 
riprodursi: rinascono quando muoiono e il loro numero resta 
costante. Irian è un’eccezione a quella regola, in quanto crea nuovi 
immortali per sostituire quelli corrotti da Mabar. All’inizio sono 
lumi e angeli, ma man mano che il seme perde le sue proprietà, 
questi immortali si evolvono in abitanti di quel piano, traendo 
le loro personalità dal modello relativo ai nuovi immortali. Irian 
non esprime giudizi sugli spazi che riempie e potrebbe creare 
una squadra di demoni sanguinari per sostituire un frammento 
perduto di Shavarath. Questi semi immortali non possono lasciare 
il loro strato finché esso non sarà interamente vincolato al proprio 
piano finale, quindi non possono seminare il caos su Irian, ma 
risulterebbero una notevole sorpresa per un gruppo di avventurieri 
ficcanaso che si avventurasse su quello strato!
La creazione dei semi è un’attività centrale per gli abitanti 
di Irian. Gli immortali osservano e guidano la formazione dei 
semi, mentre i lumi si prendono cura delle braci e si preparano 
a diventare abitanti del nuovo piano. Gli immortali di Irian 
interagiscono raramente con gli altri piani, perché quello che 
fanno è già il compito più importante che potrebbero svolgere.
Abitanti
Molti abitanti di Irian rientrano in una delle seguenti categorie.
Braci
Irian pullula di vita. Usignoli, conigli e creature di ogni genere 
vagano per il Giardino. Le vie della Città Amaranto sono piene di 
abitanti felici. Ma il Giardino non è mai invaso da troppi conigli 
e non c’è mai il rischio che gli abitanti della Città Amaranto 
muoiano di fame o abbiano bisogno di entrare in sciopero per 
prevenirla. A volte, alla periferia del campo visivo, un osservatore 
potrebbe vedere queste creature in modo leggermente diverso, 
come sagome di pallida luce bianca: ombre luminose.
Questo perché tali creature sono in realtà manifestazioni, non 
creature viventi. Ognuna di esse, chiamata brace, è collegata a 
una scintilla, una minuscola eco di un’anima legata a una creatura 
vivente. Attraverso questo legame i mortali traggono ispirazione 
e speranza e restano collegati all’energia positiva che fluisce tra 
tutte le cose viventi.
Una brace assomiglia al mortale dalla cui scintilla viene 
alimentata, ma non è pienamente cosciente e non possiede i suoi 
ricordi completi: conosce soltanto qualche eco delle gioie più 
grandi, delle speranze più profonde e delle imprese più gloriose 
di quel mortale.
Su Irian esistono sempre più scintille che braci; il piano non fa 
altro che attingere alla riserva di scintille e manifestare le braci 
richieste dalla scena, plasmando la luce di ogni anima secondo la 
necessità.
Le braci non hanno bisogno di mangiare, bere, respirare o 
dormire. Svolgono dei ruoli base ma non possono improvvisare 
e non hanno molte conoscenze al di là di quelle utili al loro ruolo. 
Generalmente parlando, le braci sono felici, perché non conoscono 
altri modi di essere. Una brace non può veramente essere uccisa; il 
suo corpo si dissolve, ma la scintilla che l’alimentava rimane sana e 
salva nel profondo pozzo di luce di Irian.
Chi va all’avventura a Irian potrebbe imbattersi in una brace 
che gli somiglia... ma essa non lo riconoscerà e forse sembrerà 
anche avere un’età diversa. Questa brace è semplicemente la 
sua luce-ombra, una manifestazione di Irian che incanala la sua 
energia vitale. Racchiude l’essenza dei momenti e dei sentimenti 
migliori vissuti del visitatore, la luce dentro di lui che lo guida a 
fare del bene... ma solamente come scintilla, non come la fiamma 
di una creatura vivente.
Lumi
Quando un mortale muore e la sua anima va a Dolurrh, il filo che 
lo collega a Irian viene reciso. Ogni brace alimentata dalla sua 
scintilla si dissolve e la scintilla (l’essenza delle speranze e dei 
momenti più luminosi della vita del mortale) inizia a spegnersi. 
Ma le scintille dei morti possono fondersi assieme prima di 
andare perdute completamente, per creare una nuova, unica 
entità: un lumi, formato dalla stessa energia positiva delle braci, 
ma dotato di una vera coscienza e di vita. A differenza delle braci, 
che non sono completamente coscienti o consapevoli dei ricordi 
che possiedono, i lumi sono creature senzienti, ognuno dotato di 
un’identità unica, ma le scintille di cui sono composti riuniscono 
in loro frammenti di molte vite mortali. Quindi gli avventurieri 
potrebbero incontrare un lumi che li riconosce e che possiede 
qualche ricordo e qualche tratto di un amico caduto.
I lumi sembrano essere fatti di luce solidificata e solitamente 
assumono una forma corporea simile alla più forte delle scintille 
che li ha formati (in genere quella di una creatura senziente). Il 
loro tratto più distintivo è la testa, una sfera di luce sospesa a 
pochi centimetri al di sopra del torace. Normalmente si tratta di 
una sfera di luce pura, ma con uno sforzo cosciente un lumi può 
foggiare e mantenere in essere un vero volto. Le loro statistiche 
possono essere rappresentate da quelle del sacerdote presentato 
nel Monster Manual (o, nel caso di un lumi particolarmente 
potente, dal sacerdote di guerra della Guida di Volo ai Mostri). 
ma non hanno bisogno di mangiare, bere, respirare o dormire, 
non invecchiano e sono immuni al veleno e alle malattie. Quando 
un lumi scende a 0 punti ferita, il suo corpo si dissolve e le sue 
scintille si spengono. Se un angelo di Irian è nei paraggi, può 
assimilare quelle scintille; questo non salverà il lumi, ma almeno 
quei ricordi saranno preservati. Sebbene la maggior parte dei 
lumi sia umanoide, potrebbero esistere dei lumi formati dalle 
scintille di altre creature, come i giganti o i draghi, queste 
creature vivono su strati riservati alla loro specie.
I lumi si prendono cura delle braci e credono che aiutando le braci 
a svolgere i loro ruoli, la luce dei mortali a cui esse sono collegate 
ne sarà rafforzata. I lumi aiutano a sviluppare e mantenere i semi 
planari e alcuni rinunciano addirittura alla loro identità per diventare 
nuove creature all’interno di quel seme; credono, così facendo, di 
seminare la luce nel nuovo strato. In alcune rare occasioni i lumi 
si recano sugli altri piani per conto degli Architetti. Agiscono con 
coraggio e compassione, cercano sempre di diffondere la speranza e 
sono pronti a dare la vita in nome del bene superiore. I lumi possono 
difendersi, ma preferiscono ispirare gli altri ogni volta che possono, 
anziché ricorrere alla violenza.

--- PAGE 178 ---
177
Capitolo 5   |   Piani di Esistenza
Celestiali
Gli immortali di Irian sono spiriti di luce e di speranza. Irian è nota per 
essere la dimora dei ki-rin. Queste creature maestose fungono spesso 
da emissari degli Architetti. A ogni seme planare viene assegnato un 
ki-rin affinché lo sorvegli, aiuti i lumi e agevoli la transizione.
Irian è anche la dimora degli angeli. Gli angeli di Irian non sono 
violenti come gli angeli di Shavarath o individualisti come quelli di 
Syrania, e incarnano i principi generali di speranza e di compassione. 
I deva di Irian assistono i lumi e contribuiscono a gestire i diversi 
strati; sono i cavalieri e gli studiosi della Città Amaranto. Spesso, per 
svolgere ruoli diversi in uno strato, i deva cambiano forma: a volte gli 
avventurieri credono di avere incontrato vari individui quando in realtà 
hanno incontrato sempre lo stesso deva. Nel frattempo i planetar 
fungono da campioni e da ministri, e ogni Architetto può contare su un 
singolo solar che funge da suo braccio destro.
Gli angeli di Irian hanno ali fatte di luce che possono nascondere 
quando lo desiderano. Nella loro vera forma sono umanoidi luminosi 
di una specie indefinita, ma possono scegliere di apparire ai mortali 
come membri generici della stessa specie dell’osservatore. I deva 
possiedono inoltre la capacità di assumere forme specifiche a volontà. 
Gli Architetti
Gli Architetti sono gli spiriti più potenti di Irian. Ognuno incarna 
un aspetto del piano e presiede una regione al suo interno, come 
descritto nella sezione “Strati”. Sono celestiali unici dotati di 
grande saggezza e potere, ma dedicano la maggior parte del 
loro tempo ed energia ai semi planari, guidandone la crescita, 
appianando i problemi e aggiungendo qualche tocco personale. I 
semi planari affiorano nel reame di un Architetto e si espandono 
fino al punto in cui si sganciano e si uniscono ai loro nuovi reami.
Non possono intervenire direttamente sul Piano Materiale, 
ma possono collaborare con i warlock (come patroni Celestiali) 
o inviarvi dei lumi. Spesso lo fanno quando è necessario 
reintegrare un seme planare o esaminare le regioni da cui Mabar 
ha rimosso un frammento.
Strati
Su Irian è sempre mattino; i cieli sono sereni, il sole splende alto 
nel cielo e la luna Barrakas è a malapena visibile. Il piano contiene 
molti strati e ne sviluppa sempre di nuovi. Sebbene l’ambiente di 
uno strato possa variare (una valle rigogliosa, una città operosa, 
una fattoria appena fondata), i temi portanti sono sempre quelli 
della vita, della crescita e della speranza. Le colture crescono, 
gli abitanti vivono nella prosperità e il futuro è luminoso. Anche 
se Irian annovera molti ambienti naturali, il suo ottimismo li 
differenzia da quelli di Lamannia. Irian è una celebrazione della 
vita; Lamannia si concentra sul potere primordiale e indomabile 
della natura, che spesso appare più minaccioso e selvaggio.
Alcuni strati collegati tra loro formano un reame, e ogni reame 
è legato a uno degli Architetti. Gli abitanti e i temi di uno strato 
rispecchiano l’influenza di quell’Architetto, quindi tutti gli strati 
del Giardino si concentrano sulla natura rustica, mentre quelli 
legati alla Città Amaranto rispecchiano il suo potere imperiale 
crescente. Alcuni strati sono delimitati da barriere fisiche ma molti 
si avviluppano su sé stessi o terminano con una barriera di tiepida 
foschia: chiunque si inoltri nella nebbia riemerge altrove nello strato. 
All’interno dei reami, gli strati sono spesso collegati da portali fisici, 
come un gigantesco arco o una pozza di luce. Per spostarsi da un 
reame all’altro è necessario usare spostamento planare o un rituale 
collegato a quel reame. Questi rituali non sono intrinsecamente 
magici; a volte possono essere semplicemente dei segreti da 
scoprire. Chi si trova nella Città Amaranto e vuole viaggiare fino al 
Giardino non deve fare altro che piantare un fiore e meditare sulla 
sua bellezza; quei pensieri lo porteranno a destinazione.
I semi planari nascono dai reami. Inizialmente sono piccoli strati 
dai temi indefiniti, ma col tempo si espandono e assumono la natura e 
le proprietà del piano che diventeranno. Quindi è possibile imbattersi 
in uno strato che riproduca un frammento delle Catacombe di Dolurrh 
o rappresenti i conflitti di Shavarath. Tuttavia, questi strati non sono 
pienamente sviluppati: quando lo diventano, si trasferiscono sul loro 
piano di destinazione. Quindi il seme delle Catacombe di Dolurrh su 
Irian non catturerà le anime come fa Dolurrh. Di seguito sono descritti 
gli esempi di tre reami, ma ne esistono molti altri.
La Città Amaranto: Crescita
Questa immensa metropoli occupa un intero strato. La Città 
Amaranto è la capitale di un impero nelle fasi ascendenti della sua 
gloria. Vessilli dorati si agitano al vento. Pattuglie di angeli e pegasi 
corazzati solcano i cieli. I suoi abitanti vigorosi e felici festeggiano 
per le strade. Gli artigiani lavorano a un mosaico che raffigura 
gloriose vittorie. Anche se questo è un impero, il suo non è un 
messaggio di oppressione, bensì di potenziale. Questo è un impero 

--- PAGE 179 ---
178
Capitolo 5   |   Piani di Esistenza
dove tutti i cittadini sono prosperosi e godono di pari opportunità. 
Il popolo è fiero, la città è piena di meraviglie e il futuro è luminoso.
La Città Amaranto è considerata da molti il cuore di Irian. La 
sua Imperatrice dell’Alba è la prima e la più grande degli Architetti. 
Il principio che la definisce è quello della crescita, l’opportunità 
di sviluppare il proprio potenziale, e tutti gli strati del suo reame 
riflettono quel principio. Il suo impero non è animato dal desiderio di 
conquiste, bensì di esplorazione: scoprire nuove terre e opportunità, 
proprio come i mortali riescono sempre a scoprire nuovi talenti 
dentro di loro e nuove opportunità al di fuori. L’Imperatrice dell’Alba 
è una figura celestiale avvolta di luce, ma può assumere la forma 
di qualsiasi umanoide o angelo. Presiede le festività e si prende 
cura del suo popolo, ma passa la maggior parte del suo tempo a 
concentrarsi sui suoi semi planari. Di tanto in tanto collabora con 
i mortali, specialmente i warlock; a volte assegna loro missioni 
collegate ai semi planari o li invia a combattere contro gli agenti di 
Mabar, ma anche ai suoi agenti assegna imprese mirate a stimolare 
la loro crescita ed evoluzione personale.
Gli strati collegati alla Città Amaranto rispecchiano questo 
tema di espansione e di scoperta. Questi strati possono ospitare 
avamposti in terre altrimenti disabitate, colme di meraviglie della 
natura, oppure essere occupati da fattorie e tenute prosperose, 
abitate dalle braci e popolate di lumi e deva che contribuiscono a 
rafforzare il tema portante dello strato.
Il Giardino: La Vita
Il Giardino tiene fede al suo nome; è un vasto giardino zoologico 
denso di vegetazione. Contiene ogni vegetale presente sul Piano 
Materiale e molti altri provenienti da altri piani. È composto da 
sentieri tortuosi, stagni pacifici, stupefacenti opere d’arte topiaria 
e complicati labirinti di siepi. A differenza delle terre selvagge 
di Lamannia, il Giardino è meticolosamente coltivato ed è 
pervaso da una sensazione di pace, di bellezza e di meraviglia nei 
confronti di ciò che la vita può creare.
Il Giardino è il reame del Giardiniere, un Architetto fedele al 
principio della vita. È un incrocio tra un angelo e un vegetale, 
più un umanoide che un treant, ma con la pelle di corteccia, una 
barba fatta di foglie e una corona di fiori. 
Come tutti gli Architetti, si dedica alla coltura dei semi planari, ma 
passa il suo tempo anche a vagare in giardino, sia per curarlo che 
per apprezzarne le meraviglie. Predilige le creature che si prendono 
cura e mantengono in salute gli altri, e questo è il comportamento 
che si aspetta da qualsiasi mortale con cui interagisce.
I molti strati del reame del Giardino mostrano numerosi 
esempi di fertilità e di trionfo della vita. Alcuni di questi strati sono 
leggermente più bui del resto di Irian, ma sono comunque soffusi 
di luce fioca anche negli angoli più nascosti, a rappresentare il 
principio della vita che trionfa anche sulle difficoltà. Il messaggio 
di un castello in rovina non è incentrato sulla distruzione, ma sui 
fiori che crescono sulle pareti. Molte braci della regione assumono 
forma animale e i ki-rin sono i celestiali più comuni nel reame.
Il Rifugio: Speranza
Il Rifugio è una vasta fortezza-monastero, a cui si aggiungono 
alcuni aspetti di uno stabilimento termale. È composto da boschetti 
tranquilli, bagni rilassanti e luoghi dove riposare e riflettere. Le 
mura della fortezza non vogliono rappresentare un potenziale 
conflitto, bensì l’assoluta sicurezza del posto: chi si trova entro le 
sue mura è al sicuro da tutte le minacce. Il Rifugio ospita guaritori 
in grado di risanare le ferite, mediatori pronti a discutere e sapienti 
che, quand’anche non conoscono la risposta a un interrogativo, 
sanno comunque mettere l’interlocutore sulla strada giusta. Questo 
non è un posto adatto a ospitare un’avventura; è un posto dove 
guarire dalle ferite e pianificare la prossima mossa, consapevoli di 
essere al sicuro e dell’esistenza di una risposta a ogni problema.
Araam è l’Architetta del Rifugio, e incarna il concetto di speranza. 
Offre saggi consigli e pur non avendo le risposte a ogni problema, 
aiuta ogni individuo a guardare ai suoi problemi da un punto di vista 
diverso e a capire che tutto si risolve. È la migliore guaritrice di Irian 
ed esistono poche ferite che non possa curare o maledizioni che non 
possa spezzare. I servizi del Rifugio non hanno un prezzo in denaro, 
ma Araam incarica coloro che ne beneficiano di portare speranza 
a qualcuno che ne ha bisogno; non saranno più accettati all’interno 
del Rifugio finché quel debito non sarà ripagato. Sebbene Araam 
non sia una divinità, un chierico della Vita potrebbe affermare che i 
suoi privilegi di classe siano frutto del suo addestramento presso il 
Rifugio e siano collegati al potere di Irian.
Sebbene non tutti gli strati del reame di Araam offrano la 
sicurezza e le cure del Rifugio vero e proprio, tutti forniscono 
conforto e speranza. Non sono pervasi dalla pace assoluta di 
Syrania, ma consentono ai visitatori di ritrovare la speranza. Irian 
non può competere con l’Incommensurabile Mercato di Syrania, 
quindi chi vuole commerciare troverà nel Cielo Azzurro maggiori 
opportunità. Ma per gli avventurieri in cerca di una vacanza 
rilassante sui piani, il Rifugio è ineguagliato.
Manifestazioni Planari
Di seguito alcuni esempi di come Irian può influenzare il Piano 
Materiale.
Zone di Manifestazione
Le zone di manifestazione collegate a Irian sono sorgenti di 
energia positiva. I vegetali e gli animali prosperano in queste zone 
e le persone tendono a non indugiare sulle emozioni negative 
e ad abbracciare la speranza e la gioia. Le zone di Irian spesso 
possiedono una o più proprietà universali del piano. Quelle 
con la proprietà Potere Radioso potenziano gli incantesimi di 
guarigione e possono far funzionare quei rituali o macchine 
mistiche che non potrebbero essere costruite altrove. La Città 
dei Morti di Aerenal è costruita su una zona di manifestazione di 
Irian particolarmente forte che sostiene i consiglieri senzamorte. 
Le zone di Irian raramente sviluppano l’effetto curativo completo 
della proprietà Luce della Vita di Irian. Tuttavia, i benefici seguenti 
sono tutti comuni all’interno di una zona di Irian:
• Le prove di Saggezza (Medicina) dispongono di vantaggio.
• Ogni volta che un personaggio spende Dadi Vita per recuperare
punti ferita, usa il numero più alto ottenibile con ogni dado.
• Il personaggio dispone di vantaggio ai tiri salvezza contro
malattie, veleno e paura.
Per tutte queste ragioni, le zone di manifestazione di Irian sono
una preziosa risorsa naturale e spesso diventano il centro di villaggi, 
paesi e case di guarigione Jorasco. Le zone di manifestazione di Irian 
raramente fungono da portali per il piano, e per raggiungere Irian di 
solito è necessario usare spostamento planare o magie simili.
Adiacente e Remoto
Quando Irian è adiacente, la vita prospera. La salute e la 
fertilità sono potenziate, l’energia positiva fluisce liberamente 
e le creature viventi sono pervase da un’intensa sensazione di 
speranza. Fin quando Irian rimane adiacente, la proprietà Potere 
Radioso si applica a tutto Eberron, e tutte le creature dispongono 
di vantaggio ai tiri salvezza contro veleno, malattie e paura.
Quando Irian è remoto, i colori sembrano affievolirsi e una sorta 
di torpore psichico pervade il mondo. Tutte le creature subiscono 
svantaggio ai tiri salvezza contro paura e ottengono resistenza ai danni 
radiosi. Inoltre, qualsiasi effetto che ripristini i punti ferita (inclusi 
gli incantesimi e la spesa di Dadi Vita) ripristina soltanto metà del 
consueto ammontare. Tuttavia, le creature recuperano comunque il 
massimo dei loro punti ferita dopo avere completato un riposo lungo.
Tradizionalmente, Irian è adiacente per dieci giorni nel mese 
di Eyre e remoto per dieci giorni nel mese di Sypheros. Questi 
effetti si verificano una volta ogni tre anni; il ciclo remoto ha inizio 
un anno e mezzo dopo quello adiacente.

--- PAGE 180 ---
179
Capitolo 5   |   Piani di Esistenza
MARCO MA4PS BERNARDINI
Artefatti di Irian
Gli Aereni imbrigliano l’energia di Irian e la usano per creare 
molti dei loro strumenti, ma l’industria non rientra tra i concetti 
base di Irian e le reliquie provenienti dal piano vero e proprio 
sono relativamente rare. Che provengano dal piano vero e proprio 
o semplicemente che attingano al suo potere, gli oggetti sono
comunque collegati agli effetti dell’energia positiva: guarigione,
danni radiosi, diffusione di luce e speranza o fine della paura.
Una pergamena che consenta di compiere anche un solo viaggio
fino al Rifugio è considerata un dono inestimabile.
I vegetali che crescono nelle zone di manifestazione di Irian 
spesso sviluppano proprietà notevoli. Buona parte del legname 
esotico di Aerenal (soprattutto il legnovivo) cresce solo nelle zone 
di Irian. La corona di Araam è un fiore dalle proprietà mediche 
straordinarie; il Casato Jorasco ha costantemente bisogno di 
rifornirne le scorte per produrre le sue pozioni curative. Un altro 
fiore, la gloria dell’alba, racchiude proprietà euforiche e viene usato 
per fabbricare una droga spesso chiamata speranza degli sciocchi 
o coraggio liquido. Questa droga conferisce una temporanea
immunità alla paura, ma produce l’effetto collaterale di incoraggiare
i comportamenti pericolosi e avventati. A Sharn è altamente illegale
in quanto induce chi ne fa uso a saltare giù dai ponti.
Storie di Irian
A prima vista Irian sembra quasi troppo bello per essere vero. I 
suoi abitanti sono benevoli e a ogni round cura i suoi visitatori. 
C’è qualcosa sotto?
Al livello più elementare, le cose stanno proprio così. È 
letteralmente l’incarnazione della luce che trionfa sull’oscurità 
e del potere della speranza. Anche se certe malattie potrebbero 
essere collegate al concetto di crescita, Irian non ha un lato 
oscuro come potrebbe averlo per esempio Daanvi. Tuttavia 
esistono alcune evidenti limitazioni. Non è un piano facile da 
raggiungere, in quanto le sue zone di manifestazione non fungono 
da portali. Quindi il Rifugio è un riparo perfetto per chiunque 
possa raggiungerlo, ma trovare un modo per arrivarci non è 
facile. Inoltre, nel caso del Rifugio vero e proprio, ogni visitatore 
ha diritto a una visita gratuita, ma poi Araam si aspetta che quel 
visitatore aiuti qualcun altro prima di accoglierlo di nuovo.
Esistono varie idee che un DM può esplorare. La prima è che 
la speranza priva di fondamento può risultare pericolosa. Un lumi 
o un deva potrebbero diffondere la speranza perché è nella loro
natura farlo... ma così facendo potrebbero convincere la gente di
poter sconfiggere un nemico da cui in realtà dovrebbero fuggire.
Un altro tema interessante da esplorare può essere quello
delle forze mortali che abusano del potere di Irian: i Jorasco
potrebbero impadronirsi di una zona di manifestazione per
coltivare la corona di Araam o un consorzio criminale potrebbe
fare altrettanto per avviare un traffico di speranza degli sciocchi.
Una Ferita che non Guarirà. Forse un nemico brandisce una 
falce Mabarana che infligge ferite impossibili da guarire tramite 
la magia o il riposo, o forse una megera scaglia una terribile 
maledizione su un avventuriero. Si dice che tutte le ferite e le 
afflizioni possano essere curate nel Rifugio di Irian. Ma come 
faranno gli avventurieri a raggiungere l’Alba Eterna, e cosa 
chiederà loro Araam in cambio?
Dall’Oltretomba. Quando gli avventurieri incontrano un lumi, 
questi li saluta. Contiene i ricordi di un eroe che un tempo salvò 
la vita di uno dei personaggi, un debito che non fu mai ripagato; 
il lumi chiede loro di onorare quel debito aiutandolo nell’impresa 
in cui è impegnato attualmente. Potrebbe trattarsi di un debito 
contratto durante i viaggi del gruppo, o perfino risalente alla storia 
passata di un personaggio. Il DM potrebbe chiedere a un giocatore 
di raccontare un’occasione in cui qualcuno ha salvato la vita al suo 
personaggio, per conferire maggiore profondità al debito da saldare.
Un Nuovo Reame. Una regione spoglia al confine tra due 
nazioni governate da clan rivali diventa improvvisamente 
un’oasi fertile e meravigliosa, a seguito di un seme planare che 
mette radici. Oltre ai vegetali e alle risorse 
straordinarie che potrebbe contenere, 
la regione è diventata una zona di 
manifestazione di Irian, una risorsa 
preziosa. Una disputa per il controllo 
sul territorio potrebbe avere 
conseguenze disastrose; gli 
avventurieri riusciranno a 
evitare una carneficina? Ed 
è possibile che l’Architetto di 
quel seme abbia nascosto 
qualche segreto o artefatto 
in quella terra?
Kythri: 
Il Caos 
Turbinante
A Kythri è difficile anche mantenere 
un ritmo. Serve uno sforzo per 
rispettare qualsiasi comportamento 
ordinato; senza neanche pensarci, chi si 
trova su Kythri modifica il proprio comportamento per evitare la 
ripetizione. Questa è l’essenza di Kythri. Da un lato è una visione 
caotica, ma dall’altro è anche una visione di cambiamento, di 
adattamento per superare l’inaspettato e di sfida alle tradizioni.
Kythri viene solitamente immaginato come completamente 
instabile, una distesa di territori che si consolidano in una forma 
soltanto per sciogliersi in un’altra nel giro di pochi istanti. E 
questo è vero per quello che riguarda il cuore del reame, noto 
come il Mare del Caos. Ma ai confini di quel mare spuntano 
isole più stabili. Gli ambienti di queste Isole Mutevoli cambiano 
lentamente e costantemente; un vasto deserto potrebbe 
trasformarsi in una lussureggiante foresta pluviale nel giro di 
poche ore. Ma la terra vera e propria resta una costante, e su 
queste isole è anche possibile la vita, costretta ad adattarsi al 
continuo cambiamento ambientale.
Anche se Kythri cambia costantemente, i suoi elementi sono 
generalmente naturali. Una giungla diventa un deserto, una 
tormenta diventa una tempesta di sabbia... ma la tempesta sarà 
fatta di sabbia e non di minuscoli busti in marmo di Re Boranel. 
Questo distingue Kythri da Xoriat o da Dal Quor; pur cambiando 
costantemente, in genere cambia tra varie opzioni plausibili, a 
differenza degli ambienti irreali del Reame della Follia e della 
Regione dei Sogni.
Proprietà Universali
Tutto cambia a Kythri, anche il tempo e il futuro. L’unica cosa 
certa è che niente è certo.
Ritmi Infranti. Una creatura non può effettuare esattamente 
la stessa azione in due turni consecutivi. Se prima è rimasta 
immobile, deve muoversi. Se prima si è mossa, può restare 
immobile oppure muoversi di una distanza diversa. Una creatura 
può lanciare un incantesimo in due turni consecutivi, ma non può 
trattarsi dello stesso incantesimo. Una creatura può attaccare in 
due turni consecutivi, ma il secondo attacco deve essere descritto 
come sostanzialmente diverso nello stile da quello precedente.
Forma Fluida. Quando una creatura lancia un incantesimo 
di trasmutazione, la sua gittata raddoppia; se ha una durata di 
almeno un minuto ma inferiore a 24 ore, la sua durata raddoppia.
Abbracciare l’Ignoto. Al fine di lanciare un incantesimo di 
divinazione di livello pari o superiore al 1°, una creatura deve 
effettuare con successo una prova di caratteristica da incantatore 
con una CD pari a 12 + il livello dell’incantesimo. In caso di 

--- PAGE 181 ---
180
Capitolo 5   |   Piani di Esistenza
LUCAS BONATTO GUERRINI
fallimento, l’incantesimo non viene lanciato e non viene speso 
alcuno slot, ma l’azione è persa. Gli incantesimi di divinazione 
lanciati su altri piani non possono influenzare o bersagliare le 
creature, i luoghi o gli oggetti su Kythri.
Probabilità Improbabili. Se il risultato del tiro per colpire 
di un d20 è un 1 o un 2, l’attacco manca a prescindere da 
qualsiasi modificatore o dalla CA del bersaglio. Se il risultato 
del tiro per colpire di un d20 è un 19 o un 20, l’attacco colpisce 
a prescindere da qualsiasi modificatore o dalla CA del bersaglio 
ed è considerato un colpo critico. Se una creatura possiede una 
capacità o un oggetto che aumenta il normale intervallo dei 
colpi critici (come il Critico Migliorato del guerriero Campione), 
quell’intervallo aumenta di 1.
Cambiamento Costante. Nulla rimane esattamente lo 
stesso a Kythri. Ogni volta che una creatura completa un 
riposo breve o lungo, scopre che qualcosa è cambiato in lei 
o nei suoi oggetti. Ogni giocatore dovrà descrivere cosa è
cambiato nel suo personaggio. Potrebbe trattarsi di qualcosa
di semplice come il colore del suo mantello o lo stile della sua
spada, che prima era di fattura Karrnathi e ora mostra linee
Aundairiane. Oppure potrebbe trattarsi di un cambiamento fisico
(la pelle, l’acconciatura, il sesso del personaggio) o mentale
(improvvisamente odia le olive, oppure non crede più nella
Schiera Sovrana). Questi cambiamenti non hanno un impatto
sulle meccaniche di gioco: le monete in tasca possono cambiare
fattura, ma le monete di rame non si trasformano in platino.
Se il giocatore opta per un cambiamento che abbia un impatto
sulle meccaniche di gioco (per esempio se la fede o la razza
del suo chierico cambiano e vuole che tale cambiamento sia
rappresentato anche sulla scheda del suo personaggio), dovrà
discutere di questa possibilità con il DM.
Tempo Caotico. Il tempo è fluido su Kythri e non è omogeneo 
né con quello del Piano Materiale né con quello delle sue 
stesse isole. Gli avventurieri che trascorrono un giorno a Kythri 
potrebbero scoprire che su Eberron è passato un anno, oppure 
potrebbero restare intrappolati a Kythri per un anno e quando 
fanno ritorno scoprire che è passata soltanto un’ora.
Abitanti
La maggior parte degli abitanti di Kythri rientra in una delle tre 
categorie seguenti.
Creature Selvagge
Le isole di Kythri sono abitate. Ma in che modo una creatura può 
sopravvivere in un ambiente che oggi potrebbe essere un deserto 
e domani un ghiacciaio? La risposta è evidente: quella creatura 
deve cambiare assieme all’ambiente. Le isole di Kythri includono 
alcune creature che sembrano bestie naturali, ma che, quando la 
regione attorno a loro cambia, cambiano a loro volta: il lupo delle 
foreste diventa un lupo artico quando il territorio si trasforma 
in un ghiacciaio e si trasforma in uno sciacallo quando la terra 
diventa un deserto. Al di là dei cambiamenti pratici finalizzati 
alla sopravvivenza, le creature di Kythri possono costantemente 
cambiare piumaggio, comportamento e altri tratti biologici 
fondamentali, da un momento all’altro o da un giorno all’altro.
Tuttavia, non tutte le creature selvagge di Kythri assumono 
forme familiari. Una parte del concetto base del piano è 
l’evoluzione come reazione al cambiamento, e Kythri ospita 
molte creature in cui si mescolano i tratti di due o più bestie 
naturali: mostruosità come l’orsogufo, il grifone e la chimera. È 
credenza comune che almeno alcune di queste mostruosità siano 
comparse per la prima volta a Kythri, e che poi siano giunte su 
Eberron attraverso qualche portale o per l’influenza delle zone di 
manifestazione.
Così come gli ambienti di Kythri sono caotici ma frutto di una 
mescolanza di elementi per lo più naturali, anche le mostruosità 
Kythriane solitamente sono frutto della mescolanza di creature 
naturali. Su Kythri esistono ippogrifi e grifoni, ma le creature 
intrinsecamente aliene come i kruthik e i grick non sono presenti. 
Le creature selvagge di Kythri includono anche i vari mutaforma 
naturali, tra cui una vasta gamma di mimic, incluse alcune 

--- PAGE 182 ---
181
Capitolo 5   |   Piani di Esistenza
varianti colossali che possono assumere la forma di elementi 
geografici naturali come colline e montagne. È probabile che i 
mimic di Eberron siano migrati da Kythri o siano stati creati dalla 
sua influenza, proprio come i sahuagin del Dominio Eterno usano 
il sangue dei kar’lassa vincolati a Kythri per creare i loro plasmid.
A differenza degli altri piani, in cui queste creature selvagge 
probabilmente sarebbero delle manifestazioni, su Kythri esse 
sono creature mortali che vivono, si riproducono e muoiono 
(generalmente) per cause naturali e che sulle loro isole devono 
trovare sostentamento e riparo. Questo aspetto, insieme 
allo strano scorrere del tempo e agli inconsueti mutamenti 
ambientali, può generare improvvise impennate o cali nella 
popolazione locale. Tuttavia, il piano stesso semina nuove 
forme di vita nelle isole che rischiano di restare spopolate. 
Anche se tutti i grifoni di Kythri dovessero morire, altri prima 
o poi si evolverebbero. Quindi, anche se su Kythri non esistono
manifestazioni, il flusso di mortali che popola il piano è costante:
quando muoiono, vengono rapidamente sostituiti.
Slaadi
Gli slaadi sono immortali originari di Kythri. Anche se si 
riproducono (in modi strani e inquietanti) e possono morire 
per cause naturali, sono considerati immortali perché la loro 
popolazione resta costante. Ogni volta che nasce un nuovo 
slaad (qualunque sia il metodo della sua creazione), uno slaad 
esistente, determinato apparentemente a caso, muore. Inoltre, 
ogni volta che uno slaad viene ucciso se ne forma uno nuovo. 
Quindi, anche se sembrano condividere molti tratti con gli altri 
mortali, non possono essere spazzati via del tutto, nemmeno 
se muoiono in massa. Viceversa, perfino se uno slaad blu 
trasformasse un villaggio di umani in slaadi con il virus del caos, 
il numero totale di slaadi non aumenterebbe.
Gli slaadi sono l’unica civiltà originaria di Kythri. Non sono 
una società monolitica; alcuni vivono in città gigantesche e altri 
in minuscole comunità di campagna. Ogni comunità di slaadi 
sviluppa una sua distinta cultura e un nome altisonante. La 
tabella “Culture degli Slaadi” fornisce alcuni esempi al riguardo, 
ma ne esistono molte altre, che cambiano in continuazione. 
La grande città di Pietra Angolare può essere oggi la sede 
della brutale Concordanza del Ferro e della Lega del Liceo 
Illuminato un mese dopo. Questi cambiamenti possono essere 
sorprendentemente veloci, ma non istantanei; solitamente 
sono preceduti da qualche giorno di transizione caotica e di 
rivoluzione. Le dimensioni di una comunità non cambiano: Pietra 
Angolare resta sempre una metropoli e Svolta resta sempre un 
villaggio, ma le strutture della comunità si alternano. Sotto la 
Concordanza di Ferro, Pietra Angolare si riempie di brutali torri 
di ferro mentre la Pietra Angolare del Liceo si riempie di esili 
guglie di vetro.
Gli slaadi veri e propri mantengono le loro forme base anche 
quando gli edifici e le forme di governo cambiano. Gli slaadi 
rossi restano sempre creature rosse simili a rospi e in grado di 
inoculare uova, ma gli slaadi del Liceo potrebbero essere alti ed 
esili mentre quelli della Concordanza potrebbero essere bassi 
e pesanti. L’influenza di Kythri può anche indurre gli slaadi a 
cambiare colore. Quindi gli slaadi seguono dei metodi standard 
per creare dei colori particolari: uno slaad blu infetta le creature 
con il virus del caos, generando slaadi rossi o verdi, mentre uno 
slaad verde potrebbe andare a dormire una notte e svegliarsi il 
giorno dopo come slaad della morte, e viceversa. In una cultura 
come la Concordanza, questo significa che le figure di comando 
cambiano frequentemente, in quanto il comando si basa sul 
colore e non sulla personalità.
Dato che le culture degli slaadi cambiano così rapidamente, 
è raro che facciano progetti che vadano oltre le loro comunità, 
anche se di tanto in tanto due città si scontrano. In certe 
settimane cercano di sterminare i githzerai e in altre di allearsi 
con loro. Impossibile prevedere cosa accadrà.
Githzerai
I githzerai non sono originari di Kythri e la loro presenza è un atto 
di sfida: attraverso una disciplina mentale ineguagliata, erigono 
bastioni di ordine nel cuore del caos. Se cercano l’ordine, perché 
non dimorano a Daanvi? Perché non desiderano semplicemente 
l’ordine, ma ambiscono a rafforzare la loro volontà imponendola 
su una realtà che la sfida con tutte le sue forze. La lotta è 
l’obiettivo. Al di là di questo, apprezzano il fatto che nemmeno 
le più grandi potenze possano scrutare all’interno di Kythri. 
Il riquadro “Eberron e i Gith” spiega in che modo i githzerai 
giunsero a Kythri e cosa cercano di ottenere.
I githzerai non dimorano sulle Isole Mutevoli di Kythri. Si 
sono invece creati le loro isole personali nel Mare del Caos: 
vasti monasteri galleggianti grandi quanto piccoli paesi che 
solcano i flutti del caos sfidando le trasformazioni. I githzerai 
si dedicano alla meditazione e all’auto perfezionamento, e si 
curano poco di ciò che accade al di fuori dei loro monasteri. 
Non amano particolarmente gli stranieri (considerano tutte le 
creature di Eberron delle ombre distorte della loro realtà rubata), 
ma non si dimostrano automaticamente ostili. Un gruppo di 
avventurieri persuasivi potrebbe trovare riparo per un breve 
periodo in un monastero di githzerai, specialmente se portano 
con loro qualcosa di interessante da scambiare o qualche storia 
avvincente da condividere. Tuttavia, se gli stranieri dovessero 
offendere i githzerai, questi ultimi non proveranno alcun rimorso 
nell’eliminarli. Non c’è niente di male in una luce splendente che 
dissolve un’ombra.
Potenze Superiori?
Nessuno sa se esista una potenza superiore che modella Kythri. Gli 
slaadi della morte sono esseri potenti, ma non esiste qualcosa di 
equivalente alla Regina dei Morti di Dolurrh o a il-Lashtavar di Dal 
Culture degli Slaadi 
d6
Culture
1
La Grande Concordanza di Ferro è un regime spietato che mira 
a soggiogare tutti gli slaadi e poi l’intero universo. È un rigido 
sistema di caste in cui gli slaadi della morte sono crudeli tiranni 
e tutti gli slaadi prestano servizio nell’esercito.
2
La Lega del Liceo Illuminato è una società democratica 
composta da studiosi e filosofi. Credono che vada trovata una 
soluzione pacifica a ogni problema e una risposta logica a ogni 
domanda.
3
La Reggenza Finale asserisce che i Sovrani hanno abbandonato 
la realtà e hanno ordinato agli slaadi di regnare sul multiverso in 
loro vece fino al loro ritorno. Sono fanaticamente devoti a una 
versione in modalità slaad della Schiera Sovrana e ritengono 
ogni sua rappresentazione inaccurata una grave offesa. 
4
La Gloriosa Unione della Carne afferma che gli slaadi sono lo 
stadio evolutivo finale della vita e cerca di conferire a tutti gli 
altri umanoidi il dono della trasformazione in slaad tramite il 
virus del caos. Non accettano il fatto che il numero degli slaadi 
debba rimanere costante; è evidente che le vecchie culture slaad 
non facevano le cose a dovere.
5
La Confluenza delle Realtà crede che ogni civiltà abbia qualcosa 
che valga la pena emulare, e studia le altre culture per trovare 
queste virtù. In una comunità della Confluenza è possibile 
trovare slaadi che mangiano frittelle Aundairiane, che giocano 
a una versione Aereni del Conquistatore e discutono sulle 
sottigliezze delle leggi di Daanvi.
6
La Repubblica di B’ob è retta da uno slaad rosso che si inventa 
nuove leggi ogni volta che ne ha voglia. Perché è B’ob a 
comandare? Beh, perché quella è la prima regola che ha fissato 
e l’unica che non ha cambiato. E perché lui è B’ob! Chi altri 
dovrebbe comandare?

--- PAGE 183 ---
182
Capitolo 5   |   Piani di Esistenza
Quor. Alcuni sapienti ipotizzano che debba esistere una coscienza 
nel cuore del Mare del Caos, un’entità senziente che muove i fili del 
caos, ma finora la sua presenza non è mai stata dimostrata.
Strati
A differenza di molti altri piani, Kythri non è diviso in strati. La sua 
struttura è più vicina a quella di Dal Quor: possiede un nucleo planare 
e una miriade di isole di realtà che fluttuano nel Mare del Caos. La 
differenza sta nel fatto che il nucleo di Dal Quor è stabile, mentre su 
Kythri, più ci si avvicina al cuore del mare, più il piano si fa tumultuoso.
Esistono molte comunità di slaadi sparpagliate per le Isole 
Mutevoli, e almeno una dozzina di monasteri galleggianti 
githzerai nel Mare del Caos. Pietra Angolare e Zertherun IV sono 
esempi da cui è possibile trarre ispirazione.
Il Mare del Caos
Lo spazio non significa molto nel Mare del Caos. La materia, la 
distanza e la gravità mutano costantemente. Terre e creature 
compaiono e si dissolvono nel giro di pochi istanti. Il mare 
è percorso da onde di fulmini, torrenti di lava e uragani che 
cambiano costantemente direzione. Sebbene gli elementi 
possano essere comuni (a differenza degli scenari surreali di 
Xoriat) le dimensioni non seguono alcuna regola. Potrebbe 
comparire una testuggine dragona lunga trecento metri, tentare 
di inghiottire i viaggiatori e poi trasformarsi in un’isola.
I viaggi attraverso il Mare del Caos sono una pura questione 
di volontà. I viaggiatori devono imporre il concetto di movimento 
e di distanza all’ambiente circostante tramite uno sforzo di 
concentrazione mentale, proteggendo allo stesso tempo il loro 
vascello dalle forze distruttive e da quelle di trasformazione. Il 
DM può rappresentare questo viaggio con una serie di prove 
di caratteristica, oppure richiedere agli avventurieri di dotarsi 
semplicemente di un vascello e di un capitano in grado di 
affrontare il viaggio prima di tentare la traversata del mare. 
In ogni caso, per portare a termine con successo il viaggio, gli 
avventurieri dovranno sapere dove vogliono arrivare; senza 
una destinazione che funga da ancora concettuale, finiranno 
rapidamente per naufragare su un’Isola Mutevole casuale. 
Le Isole Mutevoli
Esistono innumerevoli isole che spuntano ai confini del Mare 
del Caos. Le loro dimensioni possono variare drasticamente 
e ognuna ospita un ambiente diverso. Tali ambienti cambiano 
costantemente ma lentamente; un’isola può impiegare da un 
giorno a una settimana per passare da un deserto spoglio a una 
giungla verdeggiante. Il tempo atmosferico cambia in genere più 
rapidamente, e spesso è in contrasto con l’ambiente locale; un 
vasto deserto può essere improvvisamente soggetto a una furiosa 
tormenta. Il DM può usare le tabelle nel capitolo 5 della Dungeon 
Master’s Guide per determinare il tempo atmosferico, ripetendo il 
tiro quando ritiene interessante cambiarlo di nuovo.
Le altre tabelle di quel capitolo possono tornare molto utili 
per determinare il contenuto caotico di un’isola; le tabelle 
“Monumenti” e “Località Insolite” sono una buona fonte di 
idee per determinare le varie scoperte casuali, che il DM può 
poi modificare e adattare alla storia e al tema trattato. Non 
bisogna dimenticare che Kythri è popolato da mimic di tutte le 
dimensioni; un monumento insolito potrebbe essere un mimic 
colossale!
Gli abitanti principali delle Isole Mutevoli sono mostruosità e 
bestie formate dai tratti di più creature. Il numero degli esemplari 
può aumentare o ridursi senza curarsi della sostenibilità 
dell’ambiente, quindi gli avventurieri potrebbero imbattersi in 
un altopiano gremito di grifoni, o in un reame di chimere dove 
ogni creatura ha una combinazione diversa di teste. Gli abitanti 
intelligenti delle isole sono quasi interamente slaadi, che non 
sono necessariamente ostili. La tabella “Culture degli Slaadi” che 
compare in precedenza in questa sezione può fornire alcune idee 
sulle loro motivazioni, mentre le tabelle “Insediamenti Casuali” 
nel capitolo 5 della Dungeon Master’s Guide possono essere 
usate per generare una comunità casuale di slaadi. La tabella 
“Rapporti tra le Razze” potrebbe fare riferimento ai vari colori 
di slaadi o ai loro rapporti con le mostruosità intelligenti e con i 
viaggiatori planari; il risultato “Una minoranza razziale governa 
l’insediamento” potrebbe indicare un villaggio di slaadi dove gli 
avventurieri vengono venerati come divinità!
Eberron e i Gith
Molto tempo fa i daelkyr schiacciarono un impero orgoglioso. 
Non si trattava dell’Impero di Dhakaan, bensì di una nazione di 
potenti psionici che vivevano all’interno di torri di cristacciaio e 
sentira. Dyrrn il Corruttore trasformò i loro campioni nei primi 
illithid, usandoli come armi viventi per soggiogare il loro stesso 
popolo. Quando la sconfitta risultò inevitabile, il grande capo 
Gith guidò un esodo planare e fuggì assieme al suo popolo su 
Kythri. Il Caos Turbinante nascose i profughi agli inseguitori. 
Grazie alla loro disciplina, gli esuli riuscirono a imporre una 
misura di stabilità al caos.
Quando i profughi recuperarono le forze, un aspro scisma 
divise la popolazione. Zerthimon il Saggio affermava che il 
popolo di Gith doveva rimanere su Kythri. Credeva che la 
disciplina mentale fosse la chiave suprema per la vittoria, e 
che col tempo avrebbero sviluppato un potere sufficiente a 
rivendicare la loro realtà. Ma Gith era una guerriera e i suoi 
seguaci erano impazienti di combattere. Volevano accumulare 
forze e risorse saccheggiando ogni strato della realtà fino a 
trovare un modo per distruggere Xoriat.
Questa situazione permane tutt’oggi. I githzerai occupano i 
loro monasteri galleggianti su Kythri, accumulando forza tramite 
la costante imposizione dell’ordine sul caos. I githyanki occupano 
invece vaste navi-fortezza grandi quanto intere città e ormeggiate 
sulle distese inesplorate del Piano Astrale, da cui possono 
lanciare assalti contro ogni piano. Massacrano i diavoli di 
Shavarath e saccheggiano gli sfarzosi galà di Fernia. In qualsiasi 
momento, una nave da guerra githyanki potrebbe attaccare una 
grande città del Khorvaire; spetta al DM decidere se questo è già 
accaduto prima, o se fino a oggi i githyanki hanno risparmiato 
Eberron. In alternativa, un mercante githyanki potrebbe fungere 
da PNG ricorrente, facendo capolino e offrendo oggetti razziati 
sui vari piani. Là dove i githzerai sono sereni e disciplinati, i 
githyanki sono passionali e aggressivi. Tutti i gith disprezzano 
i daelkyr e massacrano gli illithid ogni volta che ne hanno 
l’occasione. Potrebbero rivelarsi degli insoliti e inaspettati alleati 
contro un culto del Drago Sotterraneo.
Di fronte a questa storia viene da chiedersi: da dove vengono i 
gith? Vengono da Eberron... ma non dall’Eberron che esiste oggi. 
Vengono da un mondo circondato dall’Anello di Siberys, ma in 
cui non esistono né umani né elfi. Stando ai githzerai, quando i 
daelkyr completarono la loro opera su Eberron, spazzarono via 
il mondo dei gith e crearono una nuova realtà. Se questo è vero, 
forse hanno fatto una cosa del genere innumerevoli volte... e 
se spezzassero i sigilli del Custode del Portale, potrebbero farlo 
di nuovo. E se l’obiettivo finale dei githzerai fosse quello di far 
prevalere di nuovo la loro realtà sul Piano Materiale?
È possibile che tutto questo sia solo un delirio dei gith. Anche 
se il mito dei gith fosse vero, difficilmente i githzerai avranno 
mai la forza di riscrivere la realtà. Ma si tratterà soltanto di una 
finzione? Vale la pena di ricordare che gli alleati draconici dei 
githyanki discendono dai draghi dell’Eberron dei gith; non sono 
legati da alcun voto di fedeltà all’Argonnessen, e potrebbero 
rivelarsi un elemento imprevisto molto interessante.
Il tempo scorre in modo strano sia su Kythri che sul Piano 
Astrale, e i gith potrebbero risiedere su Kythri e depredare la realtà 
da migliaia di anni. O forse dal loro punto di vista la distruzione 
della realtà è avvenuta appena un secolo fa. I githyanki sono 
guidati da un’antica regina-lich o da Gith in persona?

--- PAGE 184 ---
183
Capitolo 5   |   Piani di Esistenza
MARCO MA4PS BERNARDINI
Pietra Angolare
Pietra Angolare è la più grande città degli slaadi. Il suo 
stile architettonico e la sua esatta planimetria cambiano 
costantemente, ma resta sempre una metropoli che ospita 
centinaia di migliaia di slaadi. Se Pietra Angolare è controllata 
dalla Concordanza di Ferro, è occupata da grandi armate 
impegnate a esercitarsi (anche se le loro tattiche e unità 
cambiano costantemente). Se è sotto il controllo della Reggenza 
Finale, vi sorgono immensi templi e innumerevoli santuari 
in onore dell’interpretazione slaad dei Sovrani. Le tabelle 
“Insediamenti Casuali” nella Dungeon Master’s Guide possono 
essere utili per determinare gli attributi specifici della versione 
attuale della città.
L’atteggiamento degli slaadi nei confronti degli avventurieri 
dipende dalla cultura attiva. La Reggenza Finale può accogliere 
a braccia aperte gli avventurieri che si proclamano devoti ai 
Sovrani, purché non mettano in discussione l’interpretazione 
della Reggenza. La Confluenza delle Realtà acclama i visitatori 
extraplanari e brama le loro storie e le loro esibizioni. Al 
contrario, la Pietra Angolare della Gloriosa Unione della Carne 
è un luogo molto pericoloso da visitare. In ogni caso, Pietra 
Angolare resta il posto migliore dove acquisire artefatti di Kythri 
o servizi magici.
Zertherun IV
Zertherun IV è uno dei monasteri galleggianti dei githzerai. È 
guidato dalla Serena Azera, la cui disciplina mentale mantiene 
la nave stabile. L’Alazerth Elemon è un monaco di alto rango 
incaricato di trattare con gli stranieri, un compito che può 
variare dai negoziati diplomatici alla guida degli zerth per 
difendere il vascello dagli attacchi. Come la maggior parte dei 
githzerai, Elemon non è automaticamente ostile nei confronti 
degli stranieri, ma non li ama troppo; le sue reazioni dipendono 
interamente dalle azioni e dall’approccio dei visitatori.
Le proprietà Ritmi Infranti e Probabilità Improbabili di 
Kythri non si applicano all’interno di un monastero githzerai. 
Cambiamento Costante esiste, ma i suoi effetti sono minimizzati. 
Zertherun IV è dotato di accumulatori di cambiamento: giardini 
fatti di piccole pietre e ruote incise dai disegni mutevoli, che 
assorbono l’energia del cambiamento e le impediscono di 
trasformare l’imbarcazione.
Manifestazioni Planari
Di seguito alcuni esempi di come Kythri può influenzare il Piano 
Materiale.
Zone di Manifestazione
Le zone di manifestazione Kythriane sono spesso imprevedibili, 
seppure in modi minori. Il tempo atmosferico locale potrebbe 
differire da quello della regione circostante e cambiare in un 
istante. Le proprietà universali del piano potrebbero inoltre 
riversarsi in molte zone di manifestazione. Una zona Kythriana 
dotata della proprietà Cambiamento Costante potrebbe generare 
delle mostruosità. Una zona con la proprietà Forma Fluida 
amplifica gli effetti delle magie di trasmutazione e potrebbe avere 
degli effetti drammatici sul successo della crescita magica; queste 
zone sono estremamente preziose per il Casato Vadalis.
A volte queste zone di manifestazione possono fungere 
da portali e consentire alle creature di Kythri di penetrare a 
Eberron, volontariamente o accidentalmente. Molte mostruosità 
si annidano nelle terre selvagge, mentre le creature di altro tipo 
(come per esempio gli slaadi), possono costituire degli incontri 
insoliti, in base alla cultura d’appartenenza.
Adiacente e Remoto
Il ciclo dei periodi adiacenti e remoti di Kythri è completamente 
imprevedibile, e può durare da pochi giorni a interi secoli. 
Curiosamente, la sua prossimità a Eberron non comporta effetti 
discernibili.
Artefatti di Kythri
I materiali delle zone di manifestazione di Kythri sono spesso 
usati come componenti importanti degli oggetti magici collegati 
alla trasmutazione o all’illusione; la stoffamutante usa fibre 
di vegetali raccolti nelle zone di Kythri, e come descritto nel 
capitolo 4, la zona di manifestazione di Hal’kyth è una parte 
vitale dell’industria di trasformazione del Dominio Eterno. 
Gli oggetti che provengono da Kythri potrebbero avere effetti 
imprevedibili. Per esempio, un cappello del camuffamento di 
Kythri potrebbe funzionare normalmente quando il suo portatore 
pensa con precisione all’aspetto che vuole mantenere, ma se non 
si sforza consciamente di imporre un aspetto, le sue sembianze 
cambieranno lentamente ma gradualmente, alterando vari aspetti 
minori del camuffamento.
Storie di Kythri
Alcuni visitatori provenienti da Kythri possono seminare 
scompiglio, oppure un viaggio imprevisto fino a un’Isola 
Mutevole può essere una facile fonte di avventura; gli avventurieri 
riusciranno a trovare la via di casa prima di essere inghiottiti dal 
Caos Turbinante? Ecco alcune altre idee.
Vadalis Park. I casati portatori del marchio sono alla ricerca 
di nuove fonti di introiti a seguito dell’Ultima Guerra. Jalan 
d’Vadalis, un geniale ibridatore magico, ha fondato un parco 
dove i visitatori possono interagire con una vasta gamma di 
interessanti mostruosità, incluse alcune di sua concezione. 
Questo parco è stato costruito su una zona di manifestazione 
di Kythri e Jalan non si è ancora accorto che la proprietà 
Cambiamento Costante sta sabotando i suoi sistemi di sicurezza 
e alterando pericolosamente le sue mostruosità. Era talmente 
preoccupato dall’idea di poterlo fare che non si è mai fermato a 
chiedersi se era il caso di farlo...
Terrore in Alto Mare. Mentre gli avventurieri viaggiano per 
mare, passano attraverso una zona di manifestazione di Kythri 
esattamente nel momento sbagliato, e uno slaad blu o rosso 
dell’Unione della Carne si insinua a bordo della nave. Contamina 
o inocula uova in alcuni passeggeri e fa del suo meglio per 
nascondersi. Riusciranno gli avventurieri a sconfiggere questa 
minaccia nascosta prima che sia troppo tardi, e un’ondata di 
slaadi appena nati prenda il controllo della nave?
Superstar. Uno slaad grigio rivela la sua presenza agli 
avventurieri. Appartiene alla Confluenza delle Realtà e 
vuole portare gli avventurieri a Pietra Angolare in qualità 
di rappresentanti delle loro culture. Cosa potrebbe andare 
storto? Beh, nonostante la Confluenza sia solitamente pacifica, 
stavolta vuole che gli avventurieri rappresentino le loro culture 
in un gigantesco combattimento extraplanare tra gladiatori. 
Riusciranno gli avventurieri a sconfiggere i campioni proveniente 
da tutto Eberron e dagli altri piani? O la loro unica speranza 
di sopravvivenza è fuggire sul Mare del Caos e trovare un’altra 
strada per tornare a casa?
La Caccia. Gli avventurieri si imbattono in un frenetico 
scontro: tre githzerai sono caduti in un’imboscata dei cultisti 
della Carne Trascendente. Soltanto uno dei tre sopravvive alla 
battaglia. Questo zerth ha un legame psichico con l’illithid che 
siede a capo della cellula del culto, ed è determinato ad abbattere 
il mind flayer. Gli avventurieri collaboreranno con lo zerth per 
porre fine a questa minaccia? E si risolverà tutto con la caccia ai 
responsabili, o i githzerai perseguono un obiettivo nascosto?

--- PAGE 185 ---
184
Capitolo 5   |   Piani di Esistenza
MARCO MA4PS BERNARDINI
Lamannia: 
La Foresta 
Crepuscolare
Lamannia incarna la natura primordiale, 
incontaminata e indomabile. Viene spesso 
chiamato la Foresta Crepuscolare, e 
descritto come un reame caratterizzato 
da alberi colossali e bestie 
gigantesche. D’altra parte, la foresta 
è solo uno dei luoghi di Lamannia. I 
suoi numerosi strati rappresentano 
ogni possibile ambiente 
naturale, esemplificandone ed 
estremizzandone le caratteristiche. 
Vi si può trovare di tutto, un deserto 
spazzato dal vento, un oceano 
tumultuoso, pianure sconfinate… in altri 
piani, tali ambienti costituiscono lo scenario 
all’interno del quale il reame narra la sua 
storia. A Lamannia, l’ambiente è la storia. 
Non deve popolarsi di folletti o immondi per esporre la sua trama, 
perché la trama è la regione stessa.
Secondo alcuni studiosi, Lamannia avrebbe funto da modello per 
il Piano Materiale: i Progenitori vi avrebbero perfezionato i concetti 
di tempesta e di pietra. Essi ritengono che il mondo naturale sia 
infuso dell’essenza di Lamannia, e che i druidi e le altre creature 
in grado di esercitare la magia primordiale di fatto manipolino tale 
essenza Lamanniana. In effetti i druidi che si recano nella Foresta 
Crepuscolare possono ritrovarsi sopraffatti dalla pura forza naturale 
che pervade il luogo.
Lamannia sorge nei pressi del mondo, ed è uno dei piani 
più facili da raggiungere. I suoi tesori sono costituiti da oggetti 
naturali infusi di potere elementale: legno, pietra, erbe e piante, 
tutti più forti e potenti delle loro controparti mortali. D’altra parte, 
il personaggio che giunge a Lamannia scopre che essa è piena 
di predatori, e che lui è la preda; chiunque cerchi di sfruttare 
l’incarnazione della natura stessa si ritroverà braccato.
Proprietà Universali
Lamannia è un riflesso del mondo naturale, intensificato ed 
estremizzato. L’aria è pura e profumata, l’acqua fresca e chiara. I 
colori possiedono un’intensità sconosciuta. Trabocca di vita: è un 
reame in cui ogni pietra potrebbe rivelarsi un elementale della terra, 
in cui ogni albero potrebbe essere un risvegliato. La vegetazione 
è quasi sempre in fiore, e le bestie si trovano per la maggior parte 
all’apice della loro forma fisica. Con l’eccezione di alcuni strati, come 
la Putrefazione, Lamannia esprime il mondo naturale nella sua 
forma ideale. Di seguito alcune delle proprietà più tipiche del piano.
Magia Druidica Estesa. Gli incantesimi da druido con durata 
pari o superiore a 1 minuto lanciati da una creatura che si trovi a 
Lamannia hanno durata raddoppiata. La durata degli incantesimi 
con durata pari o superiore a 24 ore resta invariata. Il DM può 
decidere di estendere tale effetto ad altri personaggi che traggono 
la loro magia da fonti primordiali, come un ranger dei Guardiani 
dei Portali o un bardo dei Cantori Verdi.
Bestie Indomabili. Le bestie e gli elementali ottengono bonus 
+2 alla Costituzione e ottengono vantaggio ai tiri salvezza su 
Saggezza, Intelligenza e Carisma. Tutte le bestie e le creature 
elementali che giungono a Lamannia affascinate o soggette a un 
qualunque tipo di vincolo, vengono subito liberate dagli effetti in 
questione; tale aspetto può risultare disastroso per un’aeronave 
elementale che si ritrovi sbalzata su tale piano.
Potere Elementale. Gli incantesimi che evocano elementali 
vengono considerati lanciati con uno slot superiore di un livello 
rispetto a quello utilizzato.
La Terra Provvede. Una creatura dispone di vantaggio 
alle prove di Saggezza (Sopravvivenza) effettuate per trovare 
cibo o riparo. In numerosi strati di Lamannia la vegetazione è 
lussureggiante e la regione ricca di cibo (nella Terra Spezzata 
procurarsi il cibo potrebbe risultare difficoltoso, ma almeno i 
personaggi hanno il vantaggio al tiro!).
Materia Primordiale. Contaminare o distruggere la materia 
di Lamannia è difficile. Tutti i cibi e le bevande non magiche 
sono purificate e prive di veleni o malattie. Oltre a ciò, i materiali 
naturali come il legno e la pietra sono più resistenti dei loro 
analoghi del Piano Materiale. Quando si cerca di distruggere 
oggetti fatti con materiali provenienti da Lamannia, occorre 
aumentarne di 3 punti la Classe Armatura suggerita nel capitolo 
8 della Dungeon Master’s Guide, e raddoppiarne i punti ferita.
Tempo Standard. A Lamannia il tempo scorre alla stessa 
velocità del Piano Materiale, ed è omogeneo in tutti i suoi strati.
Abitanti
Una storia classica su Lamannia racconta di un esploratore che 
ha attraversato una zona di manifestazione e si è ritrovato su 
un grande crinale montuoso. Proseguendo su per la montagna, 
mentre esplorava un misterioso boschetto venne aggredito da 
ratti grandi come lupi. Combatté i ratti, ma stava per essere 
sopraffatto… quando vide un becco gigante dardeggiare e 
inghiottire uno dei ratti in un solo boccone. Il grande “boschetto” 
non era una formazione naturale; si trattava del nido di un 
mastodontico roc, uno dei molti incredibili abitanti di Lamannia.
Bestie
Gli abitanti principali di Lamannia sono le bestie, alcune di esse 
possono essere incontrate anche nei boschi di Eberron, altre 
sono imponenti, probabilmente gli esemplari ideali del loro tipo: 
l’incarnazione idealizzata dell’Orso o del Lupo. A Lamannia si 
possono trovare tutte le creature naturali; in realtà, secondo 
alcuni sapienti è proprio la sua presenza a Lamannia che 
permette di definire una creatura come “naturale”.
In gran parte le bestie di Lamannia non sono più intelligenti delle 
loro controparti su Eberron. Alcuni animali dispongono però di 
un’intelligenza analoga a quella conferita dall’incantesimo risveglio, 
ma anche queste bestie in linea generale seguono i loro istinti naturali 
e conducono vite selvagge. Mentre i gufi giganti di Sharn potrebbero 
possedere negozi e candidarsi nei consigli cittadini, i gufi giganti 
di Lamannia invece sono felici di cacciare le bestie della Foresta 
Crepuscolare. Pertanto, a Lamannia è possibile incontrare creature in 
grado di parlare il Comune o un dialetto Primordiale, ma la maggior 
parte di esse non nutre alcun interesse per le lunghe conversazioni.
In generale, le bestie di Lamannia ricadono nelle seguenti 
quattro categorie.
Gli animali normali sono identici alle loro controparti di 
Eberron. Tutte le creature naturali possono essere incontrate negli 
strati caratterizzati dal giusto clima. Se durante la loro visita a 
Lamannia i personaggi dovessero imbattersi per prima cosa in tali 
bestie, potrebbero anche non capire di trovarsi in un altro piano.
Gli animali feroci sono creature di ragguardevoli dimensioni. 
Sono più diffuse degli animali normali; nella Foresta 
Crepuscolare la maggior parte dei gufi sono gufi giganti, che si 
cibano di ratti e donnole giganti. Il Monster Manual riporta alcuni 
esempi di bestie “feroci” e “giganti”, ma a Lamannia esiste una 
controparte feroce di ogni bestia esistente.
I megafauna sono bestie mastodontiche. Il roc è un esempio 
di megafauna Lamanniana; quelli incontrati a Eberron vi sono 
giunti attraverso zone di manifestazione o sono passati dall’altra 
parte quando i due piani erano adiacenti. Il DM può creare 
un’ampia gamma di megafauna; gli avventurieri potrebbero 
ritrovarsi braccati da un branco di lupi mastodontici, oppure 
imbattersi in un serpente megafauna con le statistiche del verme 
purpureo… e forse anche in un dinosauro megafauna! Anche se 

--- PAGE 186 ---
185
Capitolo 5   |   Piani di Esistenza
TITHI LUADTHONG
per la loro forma queste creature sono simili a bestie, esse sono 
generalmente classificate come mostruosità. Grazie alla taglia e 
alla connessione con il loro piano, sono immuni a molti effetti che 
colpiscono le bestie, per esempio non è possibile affascinare un 
roc con un semplice amicizia con gli animali.
I totem sono bestie che trascendono la scala tattica: creature le 
cui dimensioni si misurano in chilometri. Lo gnomo esploratore 
Tasker racconta la storia di un’isola nell’Oceano Infinito che si 
rivela essere un’enorme tartaruga; un’altra delle sue storie racconta 
di un branco di licantropi che vive nel pelo di un gigantesco lupo 
errante. Questi totem non sono creature naturali e non hanno 
bisogno di mangiare. La loro origine e i loro scopi sono misteri non 
ancora svelati, ma molti sapienti ritengono siano spiriti immortali 
proiettati dal piano stesso. Alcuni affermano che i totem sono 
connessi a tutte le creature fatte a loro immagine. Secondo altri, i 
totem sono fonti di potere primordiale, e barbari, morfici e druidi 
ottengono da essi potere e guida. Ciò che si sa con certezza è che 
sono immuni ai normali incantesimi, e non si conoscono casi in cui 
qualcuno sia riuscito a danneggiarli o abbia comunicato con loro.
Elementali
Dopo le bestie, gli abitanti più comuni del piano sono gli elementali. 
Diversamente dai geni, i mephit e gli elementali antropomorfici di 
Fernia e Syrania, gli elementali di Lamannia sono le pure essenze 
viventi degli elementi naturali, libere da ogni proiezione degli 
umanoidi. Tra questi ci sono anche i normali elementali della terra, 
del fuoco, dell’aria e dell’acqua, ma qui gli elementali possono 
esistere in un’ampia gamma di forme e dimensioni. Gli avventurieri 
che esplorano la Terra Spezzata potrebbero imbattersi in minuscoli 
ammassi di lava che avanzano strisciando nella regione, mentre 
i leviatani dell’Oceano Infinito e gli antichi venti della Tempesta 
Originaria sono forze dal potere inimmaginabile.
Gli gnomi Zil sono soliti evocare e vincolare gli elementali di 
Lamannia, che utilizzano per fornire energia ai treni folgore e alle 
aeronavi. Benché siano intelligenti, questi elementali sono esseri 
totalmente alieni. Sono pressoché privi del concetto di tempo e 
percepiscono il mondo solo come variazione nell’equilibrio tra gli 
elementi. L’unico desiderio della maggior parte degli elementali 
è esprimere il proprio elemento: bruciare, scorrere, volare. Molti 
sono caratterizzati dalla rivalità nei confronti degli spiriti di altri 
elementi, aspetto che genera i feroci scontri tra elementali che 
avvengono nella Terra Spezzata. Questo costituisce un ostacolo 
nei rapporti con essi, in quanto gli elementali percepiscono gli 
umanoidi come masse d’acqua. Anche se per un personaggio 
in grado di parlare il Primordiale è possibile comunicare con 
un elementale Lamanniano, in genere risulta difficile trovare 
argomenti condivisi su cui fondare una negoziazione. Nonostante 
ciò, leggende narrano di druidi erranti che “strinsero amicizia con 
la terra e con l’acqua”, quindi tutto è possibile!
Umanoidi
In Eberron vi sono marinidi (come i Kalamer del Mare del Tuono), 
ma la loro stirpe ebbe origine nell’Oceano Infinito di Lamannia, 
dove ancora risiede. Questi marinidi primordiali sono più vicini 
alle loro radici e ai loro istinti elementali. Padroneggiano la magia 
druidica ma non costruiscono strumenti o strutture. Anche gli 
altri umanoidi nativi di Lamannia seguono lo stesso schema; 
tutte le razze caratterizzate da una forte connessione primordiale 
potrebbero essere collegate a Lamannia, ma sono sempre 
guidate dall’istinto ed evitano tutte le trappole della civilizzazione. 
Potrebbero esserci dei tabaxi che vivono tra i rami della Foresta 
Crepuscolare, ma in questo caso si tratterebbe di esseri selvaggi.
Più di un secolo fa, ai tempi della Crociata Argentea, molti 
licantropi fuggirono a Lamannia. Finché resta su questo piano, un 
licantropo può trasmettere la sua maledizione solo alla prole, e gli 
innaturali impulsi generati dalla maledizione (la spinta a cacciare 
gli innocenti, la sete di sangue che può condurre la vittima di 
licantropia a perdere il controllo delle proprie azioni) sono sospesi. 
Contemporaneamente, i suoi istinti naturali vengono amplificati; 
i licantropi di Lamannia restano comunque dei predatori e 
provano gioia nel cacciare, ma non sono spinti verso la malvagità, 
e mantengono il pieno controllo delle proprie azioni. Nei diversi 
strati si trovano molti branchi e comunità di licantropi. La maggior 
parte di essi discende dai licantropi che lasciarono Eberron per 
sfuggire sia ai templari che ai poteri oscuri, la cui nefasta influenza 
causò la crociata stessa; questi mutaforma abbracciano la loro 
natura primordiale e tornano raramente alla forma umanoide. 
Vi sono anche branchi che discendono da templari colpiti dalla 
maledizione, che preferirono l’esilio alla morte. Tali branchi si 
sforzano di preservare la fede e le tradizioni dei loro antenati.
Ci sono anche alcuni druidi e ranger che si sono trasferiti 
a Lamannia e hanno scelto di rimanere in questo paradiso 

--- PAGE 187 ---
186
Capitolo 5   |   Piani di Esistenza
primordiale. Molti di essi corrono insieme ai branchi di licantropi, 
in armonia con i loro istinti ferini, e passano i loro giorni in forma 
selvatica. Altri fungono da pastori planari, prodigandosi per 
minimizzare l’impatto delle zone di manifestazione pericolose, e 
aiutando i viaggiatori inesperti.
Poteri Superiori?
A Lamannia non sono presenti né celestiali né immondi. 
Nonostante ciò, spesso gli esploratori raccontano di essersi sentiti 
osservati, e a volte certi avvenimenti apparentemente casuali 
sembrano in realtà essere stati determinati da una mano invisibile. 
Quando individui provenienti dall’esterno hanno tentato di creare 
degli stabilimenti industriali a Lamannia, si sono visti attaccare 
da megafauna ed elementali anziani, oppure sono stati colpiti 
da improvvisi e violenti rovesci atmosferici. È possibile che tutto 
ciò sia causato dai totem, che potrebbero detenere una grande 
influenza sugli strati cui appartengono. Un’altra spiegazione è 
che vi sia un potere ancora superiore che veglia sull’intero piano. 
Secondo alcuni studiosi, la coscienza che governa Lamannia 
sarebbe la luna Olarune, e le tradizioni dei morfici dell’Eldeen, 
precedenti alle pratiche dei Guardiani del Bosco, confermerebbero 
tale ipotesi. I druidi morfici affermano che fu Olarune a creare i 
morfici, e che i primi licantropi erano i suoi campioni.
Strati
Ogni strato di Lamannia evidenzia un particolare aspetto della natura 
primordiale. Uno strato di Lamannia potrebbe contenere un solo 
colossale picco montuoso; la Foresta Crepuscolare potrebbe invece 
essere ampia come il Khorvaire (o anche come l’intero Eberron). 
I margini di uno strato potrebbero consistere in una barriera fisica 
invalicabile; oppure lo strato potrebbe avvilupparsi su sé stesso: chi 
navigasse abbastanza a lungo nell’Oceano Infinito, si ritroverebbe al 
punto di partenza. La maggior parte degli strati di Lamannia segue il 
classico ciclo giorno-notte, anche se i cicli dei diversi strati non sono 
sincronizzati, e quando è visibile la luna Olarune è sempre piena.
I portali che collegano gli strati di Lamannia spesso permettono 
di viaggiare in una sola direzione. Qualunque pozza d’acqua 
profonda potrebbe collegare uno strato all’Oceano Infinito; ma se 
è possibile raggiungere l’Oceano immergendosi in una pozza della 
Foresta Crepuscolare, dall’altra parte non c’è alcun portale per 
tornare nella foresta. Dall’Oceano Infinito emergono alcune isole, 
ed esplorandole ci si potrebbe ritrovare in un nuovo strato.
Quelli che seguono sono solo alcuni dei molti strati di Lamannia. 
Quando si crea uno strato occorre pensare a un aspetto ben preciso 
della natura (un canyon, un deserto, una montagna solitaria), e 
costruire lo strato intorno a esso. Quali creature lo abitano? Vi si 
sono insediati anche degli esterni? Gli elementali rivestono un ruolo 
inusuale? Com’è collegato agli altri strati o a Eberron?
La Foresta Crepuscolare
Il cielo è nascosto dal fitto tetto vegetale formato da questa 
enorme foresta pluviale, che mantiene il sottobosco in un 
perenne crepuscolo. Gli alberi superano i trenta metri di 
altezza. Un’altezza impressionante, certo, ma inferiore a quella 
degli abeti del Bosco Torreggiante, nelle Terre dell’Eldeen. Ma 
quando una creatura si addentra nella Foresta Crepuscolare, si 
imbatte in strane creste e muraglie di legno, che in alcuni casi 
giungono a formare inquietanti canyon legnosi. Seguendone 
uno, l’esploratore scopre che si tratta delle radici di alberi di 
dimensioni inimmaginabili, titani arborei più larghi e alti delle 
torri di Sharn. La Foresta Crepuscolare percepibile dai mortali 
sorge nell’ombra del tetto di rami posto di gran lunga più in alto, e 
abitato da megafauna ed esseri ancora più potenti.
Benché la Foresta Crepuscolare sia originaria e selvaggia, nella 
foresta inferiore gli esploratori possono trovare ampie piste libere 
dalla vegetazione. Gli esperti di sopravvivenza notano subito che 
non si tratta di piste create da umanoidi; sono le vie create dai 
totem, che passando hanno distrutto la vegetazione con i loro piedi 
colossali. La foresta pullula di bestie (creature normali e feroci 
nella foresta inferiore, megafauna nel grande tetto arboreo che la 
sovrasta, e totem che occasionalmente li percorrono entrambi). La 
foresta inferiore è abitata da numerose comunità di licantropi. Un 
clan di topi mannari ha ricavato un rifugio scavando nelle radici 
legnose di un albero colossale, mentre un branco di cinghiali 
mannari selvaggi conduce la sua faida contro i lupi mannari 
discendenti dei templari che furono esiliati. Un’antica elfa druida 
chiamata Haral, che trascorre gran parte del suo tempo in forma di 
gufo, fa del suo meglio per mantenere l’ordine; è assistita nei suoi 
sforzi da un gufo megafauna che lei chiama Ruark.
La foresta è abitata da molte altre creature, e in questo strato 
è possibile incontrare alcuni elementali minori. Una raffica di 
vento, una pozza d’acqua, una pietra che rotola… a Lamannia, 
tutte queste cose potrebbero essere vive.
La Terra Spezzata
La Terra Spezzata è una regione vulcanica caratterizzata da 
alte montagne e pianure formate dalle eruzioni vulcaniche. Le 
eruzioni sono continue, e lo strato ospita diversi elementali 
del fuoco e della terra, impegnati in un perenne conflitto per la 
supremazia ambientale. Quando il vulcano erutta, gli elementali 
del fuoco scorrono fuori insieme alla lava; gli elementali della 
terra lavorano per contenere le eruzioni e ripristinare i picchi 
devastati, solo per ritrovarsi di fronte a una nuova eruzione. Sono 
poche le bestie che riescono a sopravvivere in questo strato, ma 
alcuni dinosauri particolarmente robusti si sono scavati una 
loro nicchia ecologica. Benché questa regione abbia un numero 
inferiore di collegamenti con Eberron rispetto alla Foresta 
Crepuscolare, è anche possibile rinvenirvi resti di altri viaggiatori; 
è un paesaggio duro ed estremamente pericoloso per chi vi si è 
smarrito, o per chi lo percorre in cerca di una reliquia perduta.
L’Oceano Infinito
Questo strato riflette la maestosità delle profondità oceaniche. Nelle 
sue acque vive un’ampia varietà di pesci e bestie acquatiche, oltre 
a tribù di marinidi e a diverse tipologie di elementali dell’acqua, da 
semplici correnti senzienti, fino agli enormi leviatani e ai bellicosi 
megafauna. L’Oceano Infinito è il luogo in cui lo gnomo Tasker 
incontrò un’isola che si rivelò essere una tartaruga totem. Le vere 
isole sono poche e molto distanti l’una dall’altra, e la maggior parte 
di esse sono portali che conducono ad altri strati di Lamannia. 
Nell’Oceano Infinito vi sono numerosi luoghi (per lo più a grandi 
profondità) collegati a zone di manifestazione nel Piano Materiale.
La Tempesta Originaria
Uno strato composto da pianure e basse colline, questa regione 
è costantemente sferzata da venti di uragano e da tempeste 
interminabili. Le bestie si riuniscono nelle caverne e nei pochi 
rifugi disponibili, mentre elementali di tutti i tipi si scontrano nelle 
pianure frustate dalle intemperie. Il suo cuore è costituito da una 
gigantesca tempesta maggiore; durante la Spaccatura di Sarlona, 
un culto apocalittico di Ohr Kaluun cercò di portare questo 
elementale a Eberron, affinché distruggesse l’intero mondo.
La Putrescenza
Il decadimento fa parte della natura, e tale aspetto è rappresentato 
dalla paludosa Putrescenza. Uno strato relativamente piccolo, pieno 
di alberi caduti e in decomposizione. In tutto lo strato giacciono i 
cadaveri di megafauna, e i loro resti costituiscono il cibo di insetti 
giganti e altri smisurati saprofagi. Nella Putrescenza prospera 
anche una comunità di topi mannari, e potrebbe trovarvisi anche 
un piccolo avamposto dei Figli dell’Inverno che hanno trovato il 
modo di giungere fin qui. Benché la Putrescenza sia un simbolo 
di morte e decadimento, resta comunque una realtà naturale, e in 
questo luogo i non morti non hanno accesso. È possibile che un 
necromante giunga qui con l’intenzione di animare i giganteschi 

--- PAGE 188 ---
187
Capitolo 5   |   Piani di Esistenza
cadaveri, ma questo sarebbe in contrasto con il concetto del piano, 
e se a Lamannia c’è un potere superiore all’opera, sicuramente esso 
invierebbe delle forze a impedirlo. Anche se molti strati di Lamannia 
sono liberi dalla malattia, la malattia è anch’essa parte della natura; 
una zona di manifestazione collegata alla Putrescenza potrebbe 
diffondere pestilenze nella regione circostante.
La Follia del Titano
Lamannia è ricca di preziose risorse naturali; non sorprende 
quindi che una civiltà avanzata cerchi di impadronirsene. Durante 
l’Era dei Giganti, il Gruppo degli Undici stabilì una stazione 
di ricerca e un insediamento minerario in uno degli strati di 
Lamannia. Dopo un decennio trascorso a difendersi dagli attacchi 
dei megafauna e dai rovesci climatici potenziati dagli elementali, 
l’avamposto cadde e venne abbandonato. Le strutture rimaste 
tristemente in piedi costituiscono il testamento dell’ingegneria 
arcana dei giganti… o forse sono ancora in piedi perché sono 
diventate un simbolo della natura che vince sulla civilizzazione. Ciò 
che resta dei muri è coperto di liane e muschio, e tra le macerie 
di questo presidio sono sparse ossa di giganti. La Follia potrebbe 
benissimo custodire tesori preziosi e potenti, ma gli esploratori 
dovrebbero vedersela con elementali aggressivi, bestie pericolose e 
le trappole lasciate dagli stessi giganti, scomparsi da tempo.
Manifestazioni Planari
Nel desolato Deserto della Lama viene edificato un paese, che 
riesce comunque a prosperare grazie a un piccolo lago vicino, che 
gli fornisce acqua potabile e una riserva di pesce apparentemente 
inesauribile. In un villaggio dell’Eldeen, gli abitanti vivono in 
armonia con una razza di conigli giganti, sconosciuta nelle 
altre regioni del Khorvaire. Una tribù di morfici vive tra i rami 
di tre alberi colossali che sorgono all’interno di una zona di 
manifestazione di Lamannia. Sono tutti esempi di come Lamannia 
può influenzare il Piano Materiale; di seguito altri esempi.
Zone di Manifestazione
Le zone di manifestazione di Lamannia sono relativamente comuni, 
e generalmente possiedono una o più proprietà universali del piano. 
Spesso possono essere trovate nel cuore di una regione molto simile 
allo strato a cui è collegata; le zone collegate all’Oceano Infinito si 
trovano sott’acqua, mentre le zone di manifestazione collegate alla 
Foresta Crepuscolare si trovano nel Bosco Torreggiante, nella Foresta 
del Re e nelle altre zone boschive di grande estensione. Abbastanza 
spesso tali zone possono fungere da passaggi per Lamannia, anche 
se potrebbe essere necessario attendere un allineamento lunare o 
un periodo in cui i due piani siano adiacenti. Questo vale anche nella 
direzione opposta, e da Lamannia possono giungere creature sul 
Piano Materiale, da elementali ostili a mortali megafauna.
Zilargo possiede numerose preziose zone dotate della proprietà 
Potere Elementale, e sia il Casato Cannith sia i Dodici sono sempre 
in cerca di nuove zone, nonostante esse siano anche pericolose: a 
volte vi compaiono spontaneamente degli elementali che vagano per 
alcune ore e tornano a scomparire. In alcune zone di manifestazione 
di Lamannia anche gli elementali vincolati potrebbero liberarsi, 
evento particolarmente funesto se l’elementale in questione è 
incaricato di mantenere in volo un’aeronave!
Le piante e le bestie che si trovano nei pressi delle zone di 
Lamannia sono spesso molto più grandi e vigorose delle loro 
controparti che vivono altrove, e molte enclavi del Casato Vadalis sono 
costruite in tali zone. Anche le zone dotate della proprietà Materia 
Primordiale possono costituire una preziosa risorsa per le comunità 
che vi sorgono, grazie al cibo e all’acqua purificati che offrono, e alla 
presenza di tipologie estremamente resistenti e longeve di legno e di 
altri materiali, preziosi per l’industria. La prigione di Rocca del Terrore 
sorge in una di queste zone di manifestazione.
D’altra parte, anche se le zone di manifestazione di Lamannia 
possono costituire degli utili strumenti per le comunità e i casati 
portatori del marchio, alcune di esse resistono attivamente 
alla civilizzazione e la respingono. Il clima, la vegetazione e 
un’aumentata velocità di deterioramento dei materiali possono 
combinarsi per distruggere rapidamente tutte le strutture 
edificate in una zona, e inglobare le rovine nella vegetazione.
Adiacente e Remoto
Quando Lamannia è adiacente, gli effetti delle sue zone di 
manifestazione sono intensificati. Nelle regioni caratterizzate 
dalla natura incontaminata, come le Terre dell’Eldeen e le zone 
selvagge del Q’barra, piante e animali sono particolarmente 
fertili, e molte delle bestie concepite in tali periodi saranno 
eccezionalmente forti e sane. Gli incantesimi che influenzano 
bestie ed elementali diventano estesi; la durata degli incantesimi 
con durata pari o superiore a 1 minuto raddoppia; gli incantesimi 
con durata pari o superiore a 24 ore non vengono modificati.
Quando Lamannia è remota, il tasso di fertilità cala, e le bestie 
nate in questi periodi sono spesso deboli o fragili. Molti animali 
sono a disagio, e la durata degli incantesimi che influenzano 
bestie ed elementali è dimezzata, fino a un minimo di un round.
In genere Lamannia diviene adiacente per una settimana 
intorno al solstizio d’estate, ed è remota per un’altra settimana 
durante il solstizio d’inverno.
Artefatti Lamanniani
La vegetazione Lamanniana è apprezzata dagli alchimisti. Con 
le erbe e le radici provenienti da Lamannia si producono pozioni 
eccezionalmente potenti, e molti tipi di vegetazione Lamanniana 
producono naturalmente effetti magici; nella Foresta Crepuscolare 
vi sono cespugli che producono bacche benefiche. Anche il legname 
Lamanniano può possedere proprietà particolari, simili a quelle 
del legnodenso e del legnobronzeo di Aerenal. Il legno e la pietra 
provenienti da Lamannia possono costituire dei potenti focus per la 
magia primordiale, materiale per la creazione di statuine del potere 
meraviglioso o di strumenti concepiti per vincolare gli elementali.
Storie di Lamannia
Lamannia è una fonte di elementali e bestie feroci. La sua 
natura selvaggia e incontaminata potenzia la magia primordiale 
e offre un rifugio ai licantropi. Il piano resiste a ogni tentativo di 
invasione da parte della civilizzazione. Di seguito alcune idee per 
inserire tali aspetti nella campagna di gioco.
Una Terra Selvaggia. Quando una compagnia di avventurieri 
attraversa inavvertitamente un portale per Lamannia, deve 
trovare il modo di sopravvivere in questo reame selvaggio. Il tutto 
potrebbe risolversi semplicemente nel cercare un’altra zona di 
manifestazione che riporti gli avventurieri a casa, o potrebbe 
trattarsi di resistere a Lamannia per mesi, nell’attesa che i due 
piani divengano adiacenti. O forse l’aeronave della compagnia 
attraversa una zona di manifestazione che ne libera l’elementale; 
gli avventurieri si ritrovano dispersi, insieme ad altri sopravvissuti.
Isola della Megafauna. Si scopre che un’isola che sorge 
vicino a una zona di manifestazione di Lamannia ospita una 
peculiare varietà di bestie megafauna. Gli avventurieri potrebbero 
imbattervisi per caso o venire ingaggiati da un erede del Casato 
Vadalis desideroso di verificare alcune voci senza mettere 
sull’avviso i suoi rivali all’interno del casato. Forse gli avventurieri 
potrebbero trovare un leggendario gorilla megafauna (che catturato 
e trasportato a Sharn, potrebbe liberarsi mentre viene esibito di 
fronte alla popolazione e arrampicarsi su una delle torri!).
In Guerra con la Natura. Un druido degli Adepti Cinerei riesce 
a stabilire una nuova zona di manifestazione di Lamannia in una 
delle maggiori città, come Fairhaven o Sharn. La zona sta facendo 
collassare la città, producendo elementali e una densa vegetazione 
che distrugge i manufatti artificiali. Riusciranno gli avventurieri a 
trovare il modo di rimuovere la zona di manifestazione?

--- PAGE 189 ---
188
Capitolo 5   |   Piani di Esistenza
MARCO MA4PS BERNARDINI - 
Mabar: La Notte Senza Fine
Un mare d’ombra liquida sciaborda su una 
spiaggia di sabbia nera e su 
scogliere di basalto. Dalla 
sabbia spunta un teschio, le 
orbite vuote che fissano gli 
ammassi di nebbia. L’osso 
non è sbiancato dal sole, 
perché qui non c’è alcun 
sole, solo un fioco bagliore 
proveniente dalla luna grigio 
fumo che si staglia in cielo.
I primi studiosi che 
analizzarono resoconti di 
viaggi a Mabar, conclusero 
che si trattava del Piano 
dell’Oscurità, individuando 
in tale caratteristica fisica il 
concetto che definisce il piano. 
In realtà, le tenebre eterne sono 
solo la conseguenza della sua vera 
natura. Perfino il giorno più luminoso 
termina nelle tenebre, e Mabar 
incarna proprio questa idea. È l’ombra 
che circonda ogni isola di luce, attendendo paziente l’occasione 
di consumarla. È entropia, disperazione e perdita. Non è il luogo 
dove si recano le anime dopo la morte, ma piuttosto il piano 
stesso della morte: la fame che consuma ogni luce e ogni vita.
Mabar è la fonte dell’energia negativa, e il luogo di provenienza della 
maggior parte dei non morti. Le zone di manifestazione collegate a 
Mabar (e la maggior parte dei non morti) consumano l’energia vitale 
del mondo circostante. D’altra parte, alcuni sostengono che l’energia 
negativa è solamente uno strumento, e che il potere di Mabar possa 
essere controllato e utilizzato per scopi nobili.
Proprietà Universali
La Notte Senza Fine consuma la vita e la luce. È una fonte di 
energia necrotica, il luogo in cui la luce viene inghiottita dal buio, 
e dove le creature prive di protezioni muoiono velocemente. 
Mabar possiede le seguenti proprietà universali.
Potere Necrotico. Le creature subiscono svantaggio ai tiri salvezza 
contro gli incantesimi di necromanzia. I non morti ottengono 2 punti 
ferita extra per ogni Dado Vita posseduto e ottengono vantaggio ai tiri 
salvezza effettuati per non essere scacciati o spaventati.
Vuoto Radioso. Per lanciare un incantesimo che infligge danni 
radiosi o ripristina punti ferita, una creatura deve effettuare con 
successo una prova di caratteristica dell’incantatore con CD 10 + 
livello dell’incantesimo. In caso di fallimento, l’incantesimo non 
viene lanciato e non viene speso alcuno slot, ma l’azione è persa.
Ombre Eterne. A Mabar non esistono luci intense. Tutti gli 
oggetti o gli effetti che generalmente producono luce intensa, qui 
producono solo luce fioca.
La Fame di Mabar. Mabar consuma l’energia vitale delle creature. 
Per ogni minuto trascorso a Mabar, una creatura vivente subisce 
10d6 danni necrotici. Se tale danno riduce la creatura a 0 punti 
ferita, essa muore immediatamente e il suo corpo si polverizza. 
I nativi di Mabar, creature dotate di resistenza o immunità ai 
danni necrotici, e le creature soggette agli effetti dell’incantesimo 
interdizione alla morte sono immuni a questa proprietà del piano.
Tempo Standard. A Mabar il tempo scorre alla stessa velocità 
del Piano Materiale, ed è omogeneo in tutti i suoi strati.
L’Oscurità che Consuma
I piani generalmente non interagiscono tra loro. Gli eserciti 
di Shavarath si combattono tra loro senza sosta; non cingono 
d’assedio Xoriat. Ogni piano rappresenta la visione di un singolo 
concetto, isolato e puro. D’altra parte, il concetto che definisce 
Mabar è la fame di distruzione di ogni luce e di tutta la vita, 
insieme all’inevitabile crollo di tutta la realtà. Quando le giuste 
forze sono allineate, Mabar attira frammenti di altri piani nella 
Notte Senza Fine; con il tempo, tali piani vengono privati della luce 
e della speranza, e vengono trasformati in nuovi strati di Mabar.
Inizialmente, questi frammenti planari catturati divengono 
parte delle Hinterlands, e sulle regioni cala la notte, ma esse non 
possiedono ancora nessuna delle proprietà universali di Mabar. 
Con il passare del tempo, le precedenti proprietà del frammento 
che aveva in comune con il piano di provenienza, vengono 
sostituite dalle proprietà di Mabar. Quando, con l’avanzare del 
processo, il frammento acquisisce l’ultima proprietà, la Fame 
di Mabar, esso è completamente assimilato dalla Notte Senza 
Fine, un nuovo simbolo di entropia e disperazione. Gli abitanti 
mortali del frammento in genere vengono trasformati in ombre o 
altri tipi di non morti, mentre gli immortali potrebbero diventare 
yugoloth, o venire distorti in parodie oscure dei loro vecchi sé. La 
trasformazione è lenta e inevitabile, e i Poteri Oscuri di Mabar 
non devono intraprendere alcuna azione, anche se molti godono 
comunque nell’infliggere sofferenze aggiuntive al frammento. Ai 
bordi dei frammenti presi d’assedio dal Re delle Ossa i non morti 
aggrediscono i mortali, e soldati yugoloth compiono scorrerie 
contro i frammenti reclamati dall’Imperatrice delle Ombre.
Come esempio di frammento convertito, si consideri la Cittadella 
Fluttuante. Questa torre volante un tempo era una biblioteca di 
Syrania. Ora galleggia in un gelido vuoto, con le grandi finestre 
sfondate e i volumi caduti dai propri scaffali. Sapienti ridotti a ombre 
artigliano i libri con dita incorporee, incapaci di voltarne le pagine. I 
bibliotecari angelici furono trasformati in spiriti tormentati, affamati 
di conoscenza, che succhiano via i ricordi di qualunque creatura sia 
così sfortunata da cadere sotto le loro grinfie.
Nel tempo, i grandi poteri presenti sugli altri piani hanno 
tentato di impedire a Mabar di catturare questi frammenti, ma 
senza risultati. L’oscurità non può essere fermata, in quanto 
fa parte della struttura stessa della realtà. La Notte Senza 
Fine consuma i frammenti, ed essi sono perduti. Quelli attirati 
nell’oscurità possono lottare contro di essa, ma l’esito finale 
è inevitabile. Se non fosse per Irian, Mabar finirebbe per 
consumare tutta la realtà. Ma come la Notte consuma, l’Alba 
ricostituisce, e in tale modo l’equilibrio viene preservato.
Il processo di consunzione è lento e progressivo, e nelle 
Hinterlands ci sono sempre numerosi frammenti. Mabar può 
impiegare mesi, anni o perfino secoli a consumare un frammento. 
Via via che le proprietà vengono sostituite, il paesaggio del 
frammento muta di conseguenza. In un frammento proveniente da 
Lamannia, la vegetazione attorno ai confini inizia ad avvizzire. Le 
creature diventano malaticce, e i totem potrebbero non venire più 
avvistati, oppure potrebbero essere diventati ombre terrificanti, che 
percorrono il terreno lasciando dietro di sé chiazze d’erba morta.
Di norma Mabar aggredisce gli altri piani, ma può reclamare 
anche pezzi del Piano Materiale. Nella fase iniziale, tale processo 
ricorda la Tragedia; una nebbia grigia cala sulla regione colpita, 
e tutto ciò che viene toccato dalla nebbia è perso. D’altra parte, 
Mabar generalmente reclama regioni ampie come un paese, 
o al limite una contea; non si conoscono casi di intere nazioni 
strappate via. Di solito la nebbia scompare dopo un giorno, 
lasciando dietro di sé una regione desolata, privata della 
vegetazione e delle sue strutture. Il potere di Mabar consuma 
anche i ricordi del luogo aggredito; la maggior parte dei mortali 
semplicemente dimentica che la regione sia mai stata altro che 
una distesa brulla, e dimentica anche le persone consumate 
nel processo. Tale meccanismo non è perfetto o assoluto, ma 
di fronte a informazioni contraddittorie, le persone tendono 
istintivamente a razionalizzare. Forse qualcuno ha sentito una 
storia che parlava del paese perduto? Lo zio che vi abitava? Non 
era morto in guerra? In pratica, i personaggi giocanti potrebbero 
rendersi conto che c’è qualcosa che non va, senza comunque 
riuscire a convincere altri del problema. A causa del suo stesso 

--- PAGE 190 ---
189
Capitolo 5   |   Piani di Esistenza
VINCENTIUS MATTHEW
effetto magico, e della rarità di tali accadimenti, le persone 
comuni non conoscono questo aspetto di Mabar. D’altra parte, se 
a indagare sulla zona è un gruppo di personaggi giocanti dotati 
di grande forza di volontà, è possibile che riescano a scoprire la 
causa della scomparsa dei territori perduti e altri misteri.
Abitanti
Dalle ombre di anime mortali ai Poteri Oscuri di Mabar, tutti gli 
abitanti della Notte Senza Fine incarnano i concetti di oscurità, 
disperazione e morte. Gli abitanti del piano ricadono in queste 
cinque categorie generali.
Ombre
Le ombre costituiscono la categoria di abitanti più numerosa di 
Mabar. Questi spiriti semi coscienti si aggirano nei luoghi in cui 
sarebbe logico incontrare delle persone, replicando pateticamente 
movimenti e azioni dei vivi scomparsi. A Mabar è possibile incontrare 
ombre di bambini che giocano all’angolo di una via, e l’ombra di 
un prete intento a pregare silenziosamente un dio sconosciuto e 
assente, in un tempio diroccato. Nel suo Codice Planare, Dorius 
Alyre ir’Korran sostiene che tutti i mortali hanno una loro ombra a 
Mabar, come per i coscritti di Shavarath; la sua teoria è corroborata 
dai giardinieri di ombre della Città Amaranto. D’altra parte, le ombre 
di Mabar non parlano e sono mosse dall’impulso del momento e 
dall’istinto; se sono collegate alle creature viventi, si tratta solo di 
piccoli frammenti di oscurità di ogni singola anima. Le ombre vogliono 
prosciugare l’energia vitale dei mortali, ma ignorano le creature che 
possiedono resistenza o immunità ai danni necrotici e quelle protette 
dall’incantesimo interdizione alla morte.
La maggior parte delle ombre di Mabar utilizza le 
statistiche dell’ombra presentate nel Monster Manual, ombre 
particolarmente potenti possono invece essere rappresentate 
dalle statistiche dei wraith o degli spettri.
Yugoloth e Altri Immortali
Gli immortali di Mabar sono spiriti dell’oscurità. Gli yugoloth 
(incarnazioni del rancore, della disperazione e della morte) abitano 
un vasto impero il cui centro è la Città Amaranto; la maggior 
parte di essi serve l’impero in qualità di soldato. Nelle Hinterlands 
gli yugoloth combattono i celestiali e gli immondi rinchiusi nei 
frammenti ormai condannati, finché i frammenti non vengono 
completamente prosciugati e assimilati, e i loro abitanti immortali 
non vengono convertiti a una forma più adeguata alla Notte 
Senza Fine. Non è chiaro se tali scontri favoriscano il processo di 
assimilazione, o se costituiscano un semplice passatempo per gli 
yugoloth. Se non ci sono immortali da combattere, gli yugoloth 
semplicemente diffondono disperazione; un oinoloth potrebbe 
seminare la pestilenza in un frammento del Piano Materiale, e 
trascorrere un intero anno a osservarne l’evoluzione.
Alcuni yugoloth sono giardinieri, ma ciò che coltivano sono le 
ombre. Foggiando l’ombra di un mortale, l’immondo può ricolmarlo di 
disperazione o spingerlo su percorsi oscuri. Quando infine il mortale 
associato all’ombra muore, lo yugoloth può trasformare l’ombra in 
quintessenza; tale sostanza viene lavorata dagli artisti e gli artigiani 
yugoloth e trasformata in strumenti e armi che, se giungessero nel 
mondo dei mortali, causerebbero morte e disperazione. Anche se la 
maggior parte dei giardinieri lavora con le ombre, alcuni si recano nei 
frammenti delle Hinterlands per tormentare gli abitanti con metodo 
e raffinatezza. Altri yugoloth sono filosofi e oracoli, che contemplano 
la natura dell’entropia e i modi in cui ogni cosa avrà fine. Altri ancora 
fungono da servitori all’interno della Città Amaranto.
Gli yugoloth costituiscono la maggioranza degli immortali di 
Mabar, ma non sono gli unici. Gli incubi e i succubi di Mabar 
incarnano la sofferenza emotiva e la perdita. Alcuni aggrediscono gli 
ostaggi nei frammenti, mentre altri vivono accanto agli yugoloth ed 
esercitano i loro raggiri su questi ultimi: la sofferenza di un immondo 
soddisfa questi esseri quanto quella dei mortali. Altri incubi e succubi 
sono giardinieri, secondo alcuni dotati del potere di sottrarre l’amore 
dal cuore di un mortale, succhiandolo via dalla sua ombra. Vi sono 
anche gli immortali provenienti da altri frammenti, trasformati dal 
piano: angeli e diavoli riconfigurati dalla Notte Senza Fine.
Non Morti
Mabar è il piano di origine della maggior parte dei non morti. I non 
morti senzienti vengono creati quando dopo la morte un’anima viene 
vincolata a Mabar anziché passare su Dolurrh. L’energia di Mabar 
sostiene la creatura, che si tratti di un wraith, di una mummia o di un 
vampiro, mentre a sua volta la creatura diventa un canale della stessa 
Notte Senza Fine. Per questo molti non morti consumano l’energia 
vitale delle altre creature. Anche quelli che non lo fanno direttamente, 
possono succhiare la vita dal mondo con la loro semplice presenza; 

--- PAGE 191 ---
190
Capitolo 5   |   Piani di Esistenza
ed è per questo che spesso, nelle aree frequentate dai non morti, le 
piante avvizziscono. Per gli stessi motivi, tale collegamento a Mabar 
corrompe anche gli individui, conducendo la maggior parte dei non 
morti senzienti verso allineamenti malvagi. Perfino individui che da 
vivi erano buoni sentono che Mabar disgrega la loro empatia e la loro 
compassione; quando una creatura è legata alla Notte Senza Fine, la 
sua esistenza è una lotta continua per mantenere la propria umanità.
Anche nella stessa Mabar sono presenti numerosi non morti. 
Molti di essi sono solamente delle manifestazioni simboliche del 
piano stesso, non veri resti di esseri mortali; gli eterni eserciti 
scheletrici del Re delle Ossa sono un esempio di tali manifestazioni, 
e probabilmente lo stesso Re delle Ossa non è mai stato un mortale. 
Spettri e wraith sono ombre particolarmente potenti; alcuni sono 
stati creati dai giardinieri, mentre altri emergono dalla pura oscurità 
di Mabar. Gli strati più desolati, come il Deserto di Ossidiana, sono 
governati da giganti notturni, potenti conduttori di energia negativa; 
spesso queste creature attaccano i frammenti, nutrendosi della loro 
energia e accelerandone l’assimilazione.
Inoltre, le anime dei non morti senzienti sono vincolate a 
Mabar. Quando un vampiro, una mummia, un lich o una creatura 
analoga viene fisicamente distrutto, non ottiene il sollievo di 
Dolurrh; l’anima diventa invece un wraith di Mabar, tormentato 
per l’eternità dalla fame della Notte Senza Fine. Nel corso di 
tale processo molti impazziscono, ma è possibile che nella Notte 
Senza Fine gli avventurieri incontrino di nuovo un vampiro già 
distrutto in precedenza, sotto forma di signore spettrale.
I Poteri Oscuri
Gli esseri più potenti e malvagi di Mabar sono conosciuti come 
i Poteri Oscuri. Ognuno di essi incarna un particolare aspetto di 
Mabar e governa un dominio formato da strati collegati. Alcuni di 
essi fanno parte di Mabar fin dall’inizio del tempo stesso, mentre 
altri sono sorti dai frammenti consumati dalla Notte Senza 
Fine. La maggior parte dei Poteri Oscuri hanno una potenza 
paragonabile a quella dei signori fatati o degli arci-immondi, e sono 
ancora più potenti di essi quando si trovano all’interno dello strato 
cui sono vincolati, la sede del loro potere. D’altra parte, la loro 
capacità di agire fuori da Mabar è limitata, e possono influenzare 
solo il Piano Materiale tramite i warlock o i servitori non morti. 
Più avanti in questa sezione sono descritti tre dei Poteri Oscuri 
conosciuti a Eberron, ma nelle ombre ve ne sono molti altri.
Ostaggi
I frammenti nelle Hinterlands ospitano ancora tutte le creature 
che li occupavano al momento della cattura. Quando un mortale 
muore in questi luoghi, ritorna come ombra o come non morto. 
Gli immortali sono vincolati al loro frammento; non possono 
lasciarlo, e se muoiono rinascono nel frammento stesso. Pertanto 
in questi frammenti è possibile incontrare creature provenienti 
dai piani più diversi, incluso il Piano Materiale. Un pezzo di 
Risia potrebbe contenere dei giganti del gelo. Un frammento 
dell’Oceano Infinito potrebbe comprendere una tribù di marinidi. 
Ma più passa il tempo, più Mabar corrompe il frammento e le 
creature che vi abitano, finché non si trasformano in ombre, 
non morti o peggio. Una creatura mortale sottoposta a tale 
processo potrebbe vedersi risucchiare via tutta la luce dall’anima, 
o ritrovarsi consumata dalla disperazione. Anche se il suo 
aspetto esteriore potrebbe rimanere immutato, la creatura va 
considerata un’aberrazione; al termine del processo cercherà solo 
di diffondere infelicità ed estinguere ogni luce e traccia di vita.
Strati
A Mabar è sempre notte, e la sua spettrale luna, Sypheros, 
campeggia fissa nel cielo. Benché i suoi innumerevoli strati 
contengano gli ambienti più diversi (un deserto, una città in 
rovina, i resti disseccati di una terra agricola un tempo fertile), 
essi narrano tutti una storia di perdita, entropia, disperazione e 
morte. Uno strato potrebbe contenere uno sconfinato campo di 
battaglia, costellato dalle ossa sovrapposte di draghi e giganti. 
Ossari e catacombe. Monumenti ai caduti ormai in rovina, i 
nomi troppo sbiaditi e illeggibili. Pascoli terrosi e letti di fiumi 
prosciugati. E tombe, dalle piccole cripte anonime ai palazzi 
funebri di governanti caduti, necropoli straripanti di tesori e di 
trappole. Inoltre, trattandosi della Notte Senza Fine, alcuni di tali 
governanti defunti continuano a esercitare il proprio potere sui 
loro domini, come non morti o maligne volontà disincarnate.
Gli strati sono collegati a formare domini, e ognuno di essi è 
soggetto a uno dei Poteri Oscuri. Gli abitanti di ciascuno strato 
e il suo concetto generale riflettono l’influsso del Potere Oscuro 
che lo governa, quindi gli strati del Regno delle Ossa sono 
abitati per la maggior parte da non morti, mentre gli yugoloth si 
aggirano negli strati legati alla Città Amaranto. Alcuni strati sono 
delimitati da barriere fisiche, ma la maggior parte si avviluppa 
su sé stesso o termina contro muraglie di una nebbia diversa da 
quella grigia della Landa Gemente, e chiunque si avventuri in tali 
nebbie riemerge in un altro punto dello stesso strato. Gli strati che 
fanno parte dello stesso dominio spesso sono collegati tra loro 
attraverso portali fisici, come un gigantesco cancello, o una pozza 
ricolma di ombre. Per muoversi tra i domini occorre utilizzare 
spostamento planare o eseguire un rituale specifico per il dominio 
di destinazione. Questi rituali non sono intrinsecamente magici: si 
tratta semplicemente di formule segrete utilizzabili da chiunque 
ne sia a conoscenza. Se un personaggio si trova nel Regno 
delle Ossa e vuole recarsi nel dominio della Regina di Tutte le 
Lacrime, la soluzione è semplice: tutto ciò che deve fare è piangere 
sinceramente, e le sue lacrime lo trasporteranno a destinazione.
Di seguito tre esempi di domini di Mabar, ognuno dei quali può 
essere composto da numerosi strati.
La Città Amaranto
La Città Amaranto è universalmente considerata il cuore di Mabar. 
I viaggiatori planari esperti potrebbero trovarla familiare, in quanto 
la città è un riflesso oscuro della Città Amaranto di Irian. Quella di 
Irian è la città nei suoi primi giorni gloriosi: prospera, pulita, piena di 
gioia e di vita. La Città Amaranto di Mabar è un’inquietante ombra 
di tale gloria. Come la sua controparte, questa immensa metropoli 
riempie l’intero strato; ma qui, i suoi stendardi sono sbiaditi e laceri, 
i muri mostrano crepe e le fontane sono asciutte. Le strade sono 
animate dal movimento delle ombre, una miserabile parodia delle 
folle che un tempo stipavano la città. Gli arazzi ammuffiti e i mosaici 
sgretolati raccontano un passato di meraviglie e gloria. Le due città 
sono innegabilmente la stessa, sia per lo stile architettonico che per la 
configurazione delle sue strade. Questa è pervasa di un’atmosfera da 
ultimi giorni di un grandioso impero, un’immagine di gloria in sfacelo; 
ma dietro la facciata tragica si avverte un grande potere. I muri 
saranno anche crepati, ma restano possenti, e i tridenti arrugginiti dei 
mezzoloth uccidono con la stessa efficienza di quelli lucidi.
La sovrana della città, l’Imperatrice delle Ombre, è la prima e la 
più grande dei Poteri Oscuri. Il suo principio fondante è la fame, il 
desiderio di consumare ogni luce ed espandere il proprio impero 
nell’eternità. Preferisce un’elegante forma da immonda, con corna 
lucide e placche chitinose con sopra incisi dei sigilli arcani, ma è 
in grado di assumere la forma di qualunque yugoloth. Trascorre la 
maggior parte del suo tempo a presiedere la decadente magnificenza 
e lo sfarzo della Città Amaranto, ma controlla anche con attenzione 
le campagne in corso nelle Hinterlands, e di quando in quando si 
concede un po’ di tempo per tormentare i suoi ostaggi. I sapienti di 
Syrania ritengono che sia l’Imperatrice delle Ombre a scegliere i 
frammenti degli altri piani da attirare a Mabar, e a volte nella Città 
Amaranto si trovano emissari planari inviati a negoziare con lei.
Questa città è il luogo degli yugoloth; per ogni yugoloth della 
Città Amaranto di Mabar, esiste un angelo nella città di Irian, a 
tutti i livelli, fino all’Imperatrice dell’Alba e l’Imperatrice delle 
Ombre. Molto probabilmente si tratta solamente di un modo 
per esprimere i temi fondamentali dei due piani: inizio e fine, 

--- PAGE 192 ---
191
Capitolo 5   |   Piani di Esistenza
speranza e disperazione; ma è anche possibile che Irian e 
Mabar siano in un certo senso la stessa cosa: forse l’Imperatrice 
dell’Alba è l’Imperatrice delle Ombre, e benché sembrino due 
esseri distinti, riflettono l’inizio e la fine dello stesso spirito.
Gli strati collegati alla Città Amaranto riflettono il suo concetto 
di ambizione imperiale e potere decadente. Alcuni esprimono 
disperazione: una fortezza diroccata che attende l’assalto che 
sicuramente la distruggerà, o un sanatorio abbandonato, i cui 
ospiti, intrappolati, stanno morendo di fame. Queste regioni 
sono abitate da ombre, ma per seguire i propri piani perversi, gli 
immondi giardinieri sono in grado di renderle semi senzienti. I 
frammenti reclamati dall’Imperatrice delle Ombre sono annessi 
al suo impero, e in genere vi viene insediato un avamposto di 
yugoloth, anche se la vita nella regione è già stata prosciugata.
Il Regno delle Ossa
Se il dominio della Città Amaranto ha l’aspetto di un impero 
prossimo alla fine, il Regno delle Ossa è già caduto in rovina. Se 
uno strato contiene una fortezza, questa non si sta preparando a 
un’ultima battaglia, ma è piuttosto ciò che è rimasto in piedi dopo 
il conflitto. I cancelli sono sfondati, e a terra sono sparsi monconi 
di armi insanguinate. La gente che abitava questo dominio ha 
combattuto una guerra spaventosa, e ha perso… ma trovandosi a 
Mabar, le loro ossa restano. Gli scheletri dei contadini continuano 
a lavorare i campi, apparentemente inconsapevoli dell’inutilità 
dei loro sforzi. Perfino nella morte questi popolani si ritrovano 
oppressi dalla crudeltà dei loro signori. Wight, strettaletale e 
progenie vampiriche potrebbero costituire la milizia dei tiranni, 
mentre i suoi generali potrebbero essere nobili vampiri o 
mummie, ancora insediati nei loro castelli in rovina.
Tutti i nobili maledetti del regno si inchinano al cospetto del Re 
delle Ossa, che incarna i concetti di morte e decadimento. È un lich 
dalle carni putrescenti, e la sua stessa immagine ricorda che perfino 
i signori più potenti diventeranno un mucchio d’ossa e polvere. Ama 
risucchiare la vita dai frammenti che reclama, con lentezza: vuole 
che i suoi ostaggi possano riflettere sulla morte imminente mentre il 
mondo si disgrega tutto intorno a loro, e indurre i signori a rivolgersi 
contro il loro stesso popolo, prima di uccidere tutti.
Come base per le sue statistiche si può utilizzare Orcus. Il 
Re delle Ossa può fungere da patrono Imperituro per i warlock, 
ed è considerato colui che insegna ai maghi mortali gli abietti 
rituali che permettono la trasformazione in lich. A tutti coloro 
che lo seguono su tale sentiero, esso garantisce una posizione di 
comando nel suo regno, e la certezza che alla loro morte saranno 
obbligati a occuparla per sempre. Non chiede molto a questi 
servi, essi lo nutrono ogni qual volta utilizzano i poteri da lui 
concessi per spezzare una vita, ma un warlock potrebbe essere 
incaricato di distruggere un lich o un vampiro, o perfino un altro 
warlock, perché il Re delle Ossa li vuole in servizio nel suo regno.
L’Ultimo Deserto
Un deserto di sabbia nera sotto un cielo senza stelle, una delle 
immagini simbolo di Mabar. Nell’Ultimo Deserto si trovano i resti di 
monumenti gloriosi: la testa semisepolta di una titanica statua, con 
gli occhi fessurati; il frammento di un muro memoriale, con i nomi 
incisi diventati illeggibili; edifici così diroccati che è ormai impossibile 
determinarne l’antica funzione. I personaggi competenti in Storia 
e Arcano possono comprendere che tali monumenti provengono 
da culture estremamente eterogenee; alcuni sono stati costruiti da 
celestiali, altri potrebbero essere opera dei giganti di Xen’drik.
Al centro si erge un enorme edificio funebre. Il suo stile ricorda 
l’architettura di Aerenal, ma è perfino più splendido di quelli della 
Città dei Morti. L’edificio è la fortezza della Regina di Tutte le Lacrime, 
il Potere Oscuro di questo dominio. La Regina è l’incarnazione 
dell’infelicità, e i suoi servi sono per la maggior parte non morti 
incorporei, ombre e wraith che aleggiano sulle sabbie desolate. 
Oltre a essi, crudeli spettri e banshee si occupano della Regina 
stessa, insieme a succubi e incubi che si deliziano della tristezza che 
impregna questa regione. La Regina si manifesta nella forma di un 
cadavere mummificato, circondato dall’immagine spettrale di un’elfa 
di grande bellezza. L’altrui sofferenza è il suo nettare, e il suo unico 
piacere è tormentare gli ostaggi imprigionati nei suoi frammenti.
La Regina di Tutte le Lacrime è uno dei Poteri Oscuri più 
giovani. Un tempo era una mortale che sognava di controllare la 
vita e la morte, ma la sua ricerca le portò solo la morte di chiunque 
avesse mai amato e di tutti i suoi consanguinei. Il suo regno venne 
abbattuto, e lei uccise la sua stessa figlia e la trasformò in un lich, 
perché almeno una piccola parte del suo retaggio potesse salvarsi. 
Il suo nome era Minara Vol, ed era la madre di Erandis Vol. Nel 
processo di trasformazione in Potere Oscuro, ha perso gran parte 
della sua identità e consapevolezza del suo passato. Disprezza sia 
gli elfi sia i draghi, ma non ricorda più nemmeno sua figlia. Se la 
Regina dovesse in qualche modo recuperare la memoria, potrebbe 
tentare di colpire la Corte Imperitura e l’Argonnessen, o di aiutare 
Erandis… oppure potrebbe continuare a esistere immersa nella 
disperazione, senza curarsi del passato.
Gli strati controllati dalla Regina sono per lo più desolati e 
cadenti, riecheggianti delle grida dei wraith e delle banshee. Uno 
è un campo di battaglia sottratto ad Aerenal, coperto dalle ossa di 
elfi e draghi; questo luogo potrebbe contenere elementi utili per 
scoprire il passato della Regina.
Le Hinterlands
Le Hinterlands costituiscono il bordo esterno di Mabar, un 
conglomerato di frammenti planari a vari stadi di disgregazione 
e assimilazione da parte della Notte Senza Fine. In questo 
strato non vige la proprietà Fame di Mabar, aspetto che lo rende 
meno pericoloso di altri strati di Mabar. Le proprietà di Mabar 
incontrate in un frammento dipendono dalla sua natura e dallo 
stadio di avanzamento del processo di assimilazione.
I frammenti delle Hinterlands costituiscono ambienti 
estremamente eterogenei. Le loro caratteristiche dipendono in primo 
luogo dal loro piano di provenienza. Si tratta di una lussureggiante 
foresta di Lamannia? Una torre fluttuante di Syrania? Oppure 
si tratta di un pezzo del Piano Materiale: una fortezza strappata 
durante l’Ultima Guerra o un villaggio di Riedra? La seconda 
questione è da quanto tempo il frammento sta subendo il processo 
di assimilazione. Quanto della sua vecchia atmosfera è rimasto nel 
frammento, e quanto ha preso piede l’influsso di Mabar? L’ultimo 
elemento da considerare è quale dei Poteri Oscuri ne ha reclamato il 
possesso, e perché. Quale aspetto della regione ha fatto sì che questa 
venisse attirata verso il dominio di un particolare Potere Oscuro? 
L’Imperatrice delle Ombre cerca luoghi eccessivamente splendenti, 
che si crogiolano nel loro successo e nella certezza che la loro gloria 
durerà per sempre. Il Re delle Ossa reclama frammenti in cui il 
popolo soffre, o dove i governanti si sono trasformati in tiranni; nel suo 
dominio sono presenti alcuni frammenti del Karrnath, ma non è facile 
valutarne il grado di assimilazione. La Regina di Tutte le Lacrime 
cerca i luoghi colpiti da tragedie indicibili, e costringe gli abitanti a 
rivivere per l’eternità quegli eventi strazianti. Per quanto riguarda 
i frammenti dei piani esterni, si tratta soprattutto di ristrutturare il 
frammento intorno a tali temi. Nel caso dei frammenti del Piano 
Materiale, al contrario, spesso sono le storie create dai mortali ad 
attirare la ferocia di Mabar.
Manifestazioni Planari
Di seguito alcuni esempi di come Mabar può influenzare il Piano 
Materiale.
Zone di Manifestazione
Le zone di manifestazione di Mabar sono famigerate ed evitate 
pressoché da tutti, in quanto quasi sempre infliggono gravi danni 
alla flora e alla fauna della regione. In alcune aree la vita avvizzisce 
e muore, in altre viene distorta in modi bizzarri: le piante potrebbero 
sviluppare una sete di sangue, o crescere innaturalmente pallide 

--- PAGE 193 ---
192
Capitolo 5   |   Piani di Esistenza
MARIN IURII
e fredde. Spesso i processi di putrefazione e disfacimento sono 
accelerati, e le malattie si diffondono più facilmente. D’altra parte, 
tali regioni sono anche potenti fonti di energia negativa. Le zone di 
manifestazione di Mabar possiedono spesso la proprietà universale 
Potere Necrotico, ed esistono rituali epici e macchine mistiche che 
richiedono esplicitamente una zona di manifestazione di Mabar per 
funzionare. I riti di Odakyr, che creano i non morti Karrnathi, sono 
un esempio di ciò, e la città Karrnathi di Atur sorge su una zona di 
manifestazione di Mabar. Qui spesso si crea una curiosa sinergia: 
se l’energia negativa di una zona di Mabar viene regolarmente 
canalizzata in rituali o incantesimi, questo le impedisce di provocare 
malattie o uccidere la vegetazione. Nel suo Guerra e Morte: Una 
Storia della Necromanzia Karrnathi, Jolan Hass Holan sostiene che 
le pestilenze e le carestie sofferte dal Karrnath all’inizio della guerra 
furono dovute alla scelta strategica di allontanare i Cercatori dalle 
zone di manifestazione di Mabar di cui normalmente si occupavano. 
Questo paradossalmente costrinse il Karrnath ad abbracciare la 
necromanzia per compensare gli effetti delle carestie.
Le zone di manifestazione di Mabar fungono raramente da 
portali verso il piano, ma sono delle potenti fonti di energia 
negativa, e producono non morti. In tali zone scheletri, zombi e 
ghoul sorgono spontaneamente, e con un’adeguata procedura è 
possibile creare anche non morti più potenti.
Adiacente e Remoto
Nelle notti in cui Mabar è adiacente, la proprietà Potere Necrotico 
abbraccia tutto il mondo e l’area illuminata da tutte le fonti di luce 
viene dimezzata. In tali periodi, le regioni caratterizzate da una 
profonda oscurità possono fungere da portali per Mabar, e da esse 
possono scaturire ombre e altre abiette creature. Tutto questo 
accade principalmente nelle regioni oppresse dalla disperazione 
o dalla tristezza, e solo durante la notte; allo spuntare dell’alba
l’effetto termina immediatamente. Di conseguenza, nei periodi in
cui Mabar è adiacente, amici e familiari si riuniscono al chiuso,
tengono le luci sempre accese e si raccontano storie divertenti.
Quando Mabar è remoto, tutte le creature ottengono resistenza 
ai danni necrotici, e i non morti subiscono svantaggio ai tiri 
salvezza effettuati per non essere scacciati o spaventati.
Tradizionalmente, Mabar è adiacente per tre notti del mese 
di Vult: le notti di luna nuova più vicine al solstizio d’inverno. I 
popoli delle Cinque Nazioni chiamano questo periodo le Lunghe 
Ombre. Mabar è remoto più raramente, per cinque giorni intorno 
al solstizio d’estate, ma solamente ogni cinque anni.
Artefatti di Mabar
Gli artefatti di Mabar sono fatti di quintessenza, energia delle ombre di 
Mabar solidificata. Questa sostanza completamente nera ha gli stessi 
utilizzi di legno, metallo e tessuto. Gli oggetti di quintessenza sono 
potenti conduttori di necromanzia ed energia necrotica; un bastone 
del deperimento, una spada del ferimento o una spada del furto vitale 
potrebbero essere fatti di quintessenza di Mabar. Anche gli oggetti 
che creano non morti o distruggono la luce possono essere realizzati 
con la quintessenza; tali oggetti succhiano la gioia e l’empatia di chi 
li utilizza, e i loro possessori spesso diventano creature fredde e 
crudeli. Gli artigiani yugoloth possono realizzare oggetti unici, dotati 
di poteri ancora più grandi, ma la loro funzione è sempre quella di 
diffondere tristezza e disperazione. Alcuni risucchiano Dadi Vita dai 
loro portatori in cambio dei loro mortali servigi; altri fanno sì che dopo 
il trapasso, i portatori si rianimino come non morti.
I più potenti artefatti di Mabar sono i battleloth: yugoloth che 
hanno acconsentito a essere trasformati in oggetti, con lo scopo 
di diffondere morte e disperazione. Tali oggetti sono intelligenti e 
potenti, ma tendono a trascinare i loro portatori su sentieri oscuri.
Le piante che riescono a crescere nelle zone di manifestazione 
di Mabar sono spesso velenose; la vite sanguinosa può produrre 
diversi veleni mortali. D’altra parte, gli elfi del Principato della 
Vela Sanguigna padroneggiano l’arte di coltivare piante nelle zone 
di manifestazione di Mabar, e presso di loro è possibile trovare 
piante sorprendenti che si cibano di ombre anziché di sole, alberi 
di legnoscuro, erba carice color ebano, e non solo. In questi 
luoghi gli elfi producono spezie e vini unici al mondo.
Storie di Mabar
Mabar ispira crudeltà e disperazione. Le sue energie necrotiche 
possono costituire una minaccia ambientale o possono essere 
imbrigliate e utilizzate come un’arma da warlock o necromanti. 
Di seguito alcune storie di questo piano, che gli avventurieri 
potrebbero approfondire.
Tragedia Frammentata. È improbabile che la Tragedia sia 
stata provocata da Mabar. L’effetto ha coinvolto un’area molto 
più ampia di qualsiasi frammento, le caratteristiche acquisite 
non assomigliano a quelle di Mabar, inoltre la gente ricorda che 
si è verificata, cosa che non accade con la maggior parte dei 
frammenti. D’altro canto, è assolutamente possibile che una 
parte del Cyre sia stata reclamata da Mabar allo scoppio della 
Tragedia… forse Metrol esiste ancora nelle Hinterlands di Mabar! 
Se fosse così, esiste una possibilità di salvarla? La Regina Dannel 
è ancora viva? O forse è lei la responsabile: potrebbe avere 
sacrificato il suo popolo per diventare una dei Poteri Oscuri.
Ombra sulla Brughiera. Mentre attraversano una brughiera, 
gli avventurieri vengono aggrediti dalle ombre di lupi e falchi. 
Il mattino seguente gli avventurieri scoprono che uno di 
loro non proietta alcuna ombra; è andata persa nella zona di 
manifestazione. Devono tornare indietro a cercarla? E se sì, 
come? E se invece decidono di non cercarla, cosa implica per il 
personaggio non possedere più un’ombra?
Il Maestro di Shadholt. Un crudele warlock tiene in pugno 
un piccolo villaggio. Quando gli avventurieri sconfiggono il 
malvagio, fanno una scoperta sgradevole: il villaggio di Shadholt 
sorge all’interno di una zona di manifestazione di Mabar, e 
benché il warlock fosse malvagio, i suoi rituali impedivano che la 
zona diffondesse pestilenze nell’intera regione. Riusciranno gli 
avventurieri ad aiutare uno degli abitanti del villaggio a prendere il 
posto del warlock, stipulando il patto e ricevendo i poteri necessari a 
contenere la minaccia? Con quale Potere Oscuro dovranno trattare?
La Cittadella Fluttuante. Gli avventurieri vengono contattati da 
Itheriel, un angelo-studioso di Syrania. Il celestiale vuole recuperare 
un tomo di antica sapienza da una torre biblioteca che è stata 
assimilata da Mabar. Se Itheriel si recasse a Mabar personalmente 
vi resterebbe bloccato per l’eternità; quindi ha bisogno degli 
avventurieri per recuperare il libro. Che cosa Itheriel non sta dicendo 
agli avventurieri riguardo al libro? È possibile che la celestiale 
reliquia si sia trasformata nel Libro delle Fosche Tenebre? Cos’altro 
troveranno gli avventurieri nella torre fluttuante?

--- PAGE 194 ---
193
Capitolo 5   |   Piani di Esistenza
MARCO MA4PS BERNARDINI
Risia: La Pianura di Ghiaccio
Risia è nota come la Pianura di Ghiaccio, che 
è ciò che la ricopre per la quasi totalità. 
Risia è formata da sconfinate desolazioni 
artiche, e quelle che appaiono come 
montagne sono in realtà enormi 
ammassi di ghiaccio compatto. Come 
accade per Fernia, però, anche 
l’aspetto di Risia può 
risultare fuorviante. 
Proprio in quanto piena 
di ghiacciai e neve, molti 
sapienti ipotizzano che 
sia proprio quello il suo 
principio fondante. D’altra 
parte, anche a Lamannia si 
incontrano interminabili tormente di 
neve e maestosi ghiacciai: il ghiaccio 
nel suo stato naturale. Per analogia, 
i concetti fondamentali che definiscono 
Risia sono isolamento, stagnazione e 
conservazione. Il punto del piano eternamente 
congelato non è la neve, ma l’assoluta immobilità, il paesaggio vuoto e 
immutabile. Risia è scarsamente popolata, coerentemente con il suo 
concetto; è cupa e desolata, un reame in cui è possibile camminare 
per giorni e giorni senza incontrare altre creature. Se un deserto di 
sabbia può almeno mutare a causa del vento, il paesaggio ghiacciato 
di Risia è immobile. Ciò nonostante, diversamente da un altipiano 
roccioso, è formato da una sostanza intrinsecamente mutevole, ma 
che ora è bloccata, congelata, immobile.
Anche se questo piano isolato e immutabile potrebbe sembrare 
poco appetibile per gli avventurieri, occorre tenere presente che 
esso simboleggia la conservazione, e che conservati all’interno 
del ghiaccio possono trovarsi segreti antichissimi, dimenticati da 
millenni. Inoltre, benché sia desolato, il piano non è completamente 
deserto: nei millenni alcune creature particolarmente resistenti sono 
giunte in questo inospitale reame e vi si sono insediate.
Proprietà Universali
Risia è estremamente fredda, e le creature prive di protezioni 
soccombono rapidamente alle mortali temperature. Di seguito 
alcune della proprietà generali del piano.
Freddo Letale. Una creatura esposta al freddo di Risia deve 
effettuare con successo un tiro salvezza su Costituzione con CD 
10 ogni 10 minuti, per non subire un livello di indebolimento. 
Creature dotate di resistenza o immunità ai danni da freddo 
superano automaticamente questo tiro salvezza, così come 
le creature naturalmente adattate ai climi freddi e quelle che 
indossano un’adeguata attrezzatura protettiva. Oltre a ciò, tutte le 
creature acquisiscono resistenza ai danni da fuoco, e le creature 
normalmente resistenti a tali danni diventano immuni a essi.
Ghiaccio Potenziato. Quando una creatura lancia un 
incantesimo di 1° livello o superiore che infligge danni da freddo, 
l’incantesimo viene considerato lanciato con uno slot superiore di 
un livello rispetto a quello utilizzato.
Conservazione. Alla fine del proprio turno, le creature a 0 punti 
ferita diventano stabili, ed entrano in uno stato di animazione 
sospesa. Se una creatura incosciente resta a contatto con il suolo 
per più di 1 minuto, sprofonda al di sotto della superficie e viene 
bloccata in un bozzolo ghiacciato. Mentre è bloccata in questo modo, 
per la creatura il tempo cessa di scorrere ed essa non invecchia.
Stagnazione. Quando una creatura termina un riposo lungo, 
non recupera punti ferita né riduce il suo livello di Indebolimento. 
Continua invece a recuperare Dadi Vita e può utilizzarli per 
recuperare punti ferita normalmente.
Immobilità della Carne. Il tempo passa alla stessa velocità del 
Piano Materiale, ed è omogeneo in tutti i suoi strati. D’altra parte, 
il trascorrere del tempo non ha effetto sui corpi delle creature 
mortali, che durante la loro permanenza a Risia non invecchiano 
né crescono. L’indebolimento, la fame e la malattia riducono 
solamente la creatura a 0 punti ferita, senza ucciderla sul colpo. I 
nani sono immuni agli effetti di questa proprietà, e a Risia crescono, 
invecchiano e muoiono come se fossero sul Piano Materiale.
Abitanti
I pochi nativi non si incontrano facilmente. Il concetto del piano è il 
cupo isolamento, e la presenza di una popolazione attiva sarebbe in 
contrasto con esso. Alcuni strati ospitano creature che sono giunte 
a Risia da Eberron, esseri ben adattati alle condizioni artiche; i 
remorhaz vanno a caccia sul Mare Ghiacciato, e lo stesso fanno gli 
yeti sul Biancomanto. Questi esseri, però, vanno e vengono. Le due 
forze principali presenti a Risia sono gli spiriti nativi del piano e i 
giganti del gelo che hanno edificato una loro nazione nel ghiaccio.
Spiriti del Ghiaccio
A un primo sguardo Risia appare vuota e desolata. Alcuni 
viaggiatori hanno però raccontato di una presenza, la sensazione 
di venire osservati, e secondo molti tale presenza era maligna. 
Apparentemente, il concetto di Risia sembrerebbe neutrale; non c’è 
niente di intrinsecamente malvagio nel ghiaccio. D’altra parte, Risia 
esprime un rancore, un naturale desiderio di estinguere il calore e 
ricoprire di ghiaccio le cose viventi. Nel suo Codice Planare, Dorius 
Alyre ir’Korran chiama questa forza Freddo Assassino. Questo potere 
superiore del piano dell’isolamento non ha alcun interesse a essere 
conosciuto, e non ha mai interagito direttamente con i non nativi, ma 
la sua presenza può essere percepita attraverso le sue manifestazioni. 
Tali manifestazioni includono megere bheur, salamandre del gelo, 
diavoli del ghiaccio, diavoli delle catene e il Solitario (servo del dolore). 
L’aspetto e la natura delle manifestazioni riflettono i temi di Risia: un 
diavolo delle catene potrebbe essere ammantato di nebbia brinata 
e potrebbe avviluppare i nemici in catene di ghiaccio. A prescindere 
dalla forma assunta, questi spiriti non parlano con i non nativi. La loro 
intelligenza si evince dall’efficacia con cui braccano le prede, ma sono 
spiriti del Freddo Assassino, dell’amaro isolamento e del ghiaccio che 
rinchiude e conserva.
Quando non sono attive, queste manifestazioni vengono 
riassorbite dal loro strato; appaiono quando occorre, nella 
forma più utile allo scopo. Negli altri momenti, come spiriti 
dell’immobilità e dell’isolamento, essi preferiscono rimanere 
in silenzio per interi secoli, prima che qualcosa li costringa ad 
assumere di nuovo una forma fisica.
Giganti del Gelo e Nani
Il Gruppo degli Undici era un’alleanza di empirei di notevolissima 
abilità e potenza. Ognuno di essi studiava un particolare piano 
(lasciando Fernia alla Lega di Sulat e Dal Quor ai Cul’sir). L’arcanista 
Il’Ara si occupava di Risia, e nei millenni utilizzò la crescita magica 
per creare una sua stirpe di giganti del gelo. Quando le forze 
dell’Argonnessen iniziarono a portare la distruzione a Xen’drik, 
Il’Ara riunì i suoi figli devoti e traferì tutti a Risia, nella certezza che 
avrebbero trovato rifugio nell’isolamento della Pianura di Ghiaccio.
Da allora, i figli di Il’Ara vivono nei diversi strati di Risia. Esistono 
alcune cittadelle condivise da diversi giganti, mentre altri hanno 
fondato degli avamposti solitari. Ognuno di loro ha elaborato una 
strategia personale per sopravvivere all’infinito tedio dell’immortalità 
trascorsa nelle distese ghiacciate. Alcuni sono diventati degli artisti, 
scrivono poemi o scolpiscono enormi opere che richiedono secoli 
per essere completate. Altri scelgono di distrarsi con attività più 
fisiche, come la lotta, la caccia agli immondi, o l’elaborazione di 
complessi giochi. Questi abitanti sono molto interessati agli stranieri, 
che possono fungere da temporanea distrazione. I giganti dall’indole 
più crudele godono nel cacciare i nuovi arrivati, mentre altri 
possono rivelarsi degli ospiti impeccabili. Molti artisti ambiscono a 
incontrarli, ma perfino un cortese gigante artista può diventare un 

--- PAGE 195 ---
194
Capitolo 5   |   Piani di Esistenza
nemico mortale se gli ospiti non mostrano il dovuto apprezzamento 
per il suo lavoro. Questi giganti del gelo di Risia sono i superstiti 
della grande civiltà di Xen’drik, pertanto il DM potrebbe decidere di 
incrementarne l’intelligenza e le altre caratteristiche, per adeguarle 
alle esigenze della sua storia.
Il’Ara prosegue i suoi studi arcani nella sua fortezza, chiamata 
Inverno. Potrebbe avere scoperto dei modi per liberare un grande 
potere su Risia, e proteggere i suoi figli dagli immondi… o forse 
si è stancata dell’immortalità, e potrebbe stare considerando la 
possibilità di entrare nel ghiaccio e abbracciare la stasi.
I giganti del gelo di Risia hanno dei servitori nani. La loro 
provenienza è ignota: i giganti sanno che fu Il’Ara a presentare loro 
questi primi nani, ciò che i giganti non sanno (o non ricordano) 
è se Il’Ara li creò o li portò a Risia da Eberron. Questi nani non 
conoscono altra vita all’infuori del servizio presso i loro padroni 
giganti, e Risia non lascia loro molte altre opzioni. Inspiegabilmente 
questi nani (come tutti i nani) sono immuni alla proprietà di Risia 
Immobilità della Carne. Invecchiano esattamente come se fossero a 
Eberron, e diversamente dagli altri mortali presenti a Risia, possono 
mettere al mondo dei figli, che a loro volta crescono e invecchiano. 
Quindi, tutti i giganti di Risia provengono da Xen’drik, e quando uno 
di essi muore, nessun nuovo gigante ne prende il posto; invece i nani 
di Risia vi sono nati, e non sanno nulla dell’antico passato.
Strati
Gli strati di Risia sono pochi ma estremamente ampi, e sono 
collegati da enormi arcate di ghiaccio. A volte i viaggiatori si 
imbattono in pozze di ghiaccio che mostrano immagini di altri 
strati; spezzare e immergersi in questi ghiacci a volte permette 
di passare dall’altra parte; in altri casi invece, l’unico effetto che 
si ottiene è la cancellazione dell’immagine. Benché l’iconografia 
di Risia spesso la ritragga sferzata da terribili tempeste, in realtà 
esse sono presenti solo nella Tormenta Sconfinata; la maggior 
parte di Risia è totalmente immobile, silenziosa e mortale. Le 
manifestazioni spirituali di Risia possono essere incontrate in 
tutti i suoi strati. I giganti sono concentrati a Biancomanto, ma 
alcuni separatisti hanno occupato anche altri strati.
Gli strati di maggiore interesse sono descritti più sotto, ma non 
sono gli unici strati esistenti. Uno consiste in un vasto ghiacciaio 
omogeneo, forse l’ambiente che ha ispirato il nome “Pianura di 
Ghiaccio”. Un piccolo strato ospita immense sculture di ghiaccio di 
umanoidi sconosciuti; queste potrebbero essere il lascito di esseri 
primordiali, o forse l’opera di millenni di un gigante del gelo scultore. 
Un altro piano contiene una serie di fiumi che scorrono su una piana 
di ghiaccio, ma ciò che scorre non è acqua: è un liquido così freddo 
che qualunque oggetto normale immerso in esso finisce in frantumi.
Biancomanto
Questa catena montuosa apparentemente infinita e composta di 
ghiaccio compatto è circondata da un mare di densa nebbia. Forse 
la superficie giace da qualche parte al di sotto della nebbia, o forse i 
pendii montuosi continuano a scendere nell’oscurità senza trovare 
mai una base. Biancomanto è la sede principale dei giganti del gelo 
di Il’Ara, che nel ghiaccio delle montagne hanno scavato cittadelle. 
Le tre fortezze maggiori sono chiamate Rifugio, Rimorso e Inverno. 
A Rimorso sono conservati molti giganti che hanno preferito la 
stasi ghiacciata al tedio dell’immortalità, mentre Inverno è la 
residenza della stessa Il’Ara. Tra i picchi montuosi sono sparse 
numerose rocche minori, residenze di giganti solitari.
Le nuvole sopra Biancomanto nascondono il cielo, ma la sua 
luce è ferma e immutabile; qui la notte non cala mai. I viaggiatori 
devono vedersela con gli effetti dell’altitudine e del freddo letale.

--- PAGE 196 ---
195
Capitolo 5   |   Piani di Esistenza
LUCAS BONATTO GUERRINI
La Tormenta Sconfinata
Venti gelati ululano nell’aria satura di neve e grandine. Gli 
esploratori potrebbero trovarsi su un altopiano ghiacciato o su 
un passo montano; a causa della violenta tempesta, la visibilità è 
ridotta a 18 metri, pertanto non c’è modo di sapere cosa ci sia sul 
proprio cammino. Gli avventurieri potrebbero riuscire a trovare 
una caverna o un altro dei pochi rifugi esistenti nello strato, ma 
c’è sempre la possibilità di trovarli già occupati da un remorhaz 
o altre mostruosità disperse. Essendo questo uno degli strati più 
pericolosi, è anche un ottimo posto in cui cercare i corpi congelati 
di altri avventurieri, in stasi sotto il ghiaccio.
La furiosa tempesta della Tormenta Sconfinata non termina 
mai, e gli avventurieri devono affrontare venti violentissimi e 
un freddo letale. Lo strato si trova perennemente tra il giorno 
e la notte; a causa della tempesta, la luce è nel migliore dei 
casi fioca, e le zone in cui nevica intensamente possono essere 
pesantemente oscurate.
Il Mare Ghiacciato
Un oceano congelato in un singolo istante. Nessun segno di 
sponde, solo onde congelate nel loro formarsi, lungo le pareti a 
imbuto di vortici. Inoltre, sparse in questo reame si trovano molte 
navi: vascelli attirati qui dagli oceani di Eberron quando le lune 
erano nella giusta posizione e Risia era adiacente. Alcune sono 
spezzate o in frantumi, bloccate a vari stadi di affondamento. 
Altre invece sono ancora in perfette condizioni, congelate e 
ricoperte da una sottilissima patina brinata. In questo luogo si 
trovano navi di ogni epoca storica, galeoni elementali Lyrandar 
accanto a enormi navi costruite dagli antichi giganti di Xen’drik. 
Qui è possibile trovare antichi sopravvissuti, rifugiati nei loro 
vascelli intrappolati nel ghiaccio da innumerevoli ere, o la torre di 
ghiaccio di un gigante del gelo che svetta sulle acque immobili. In 
questa zona, però, sono forti anche gli spiriti, che aggrediscono i 
sopravvissuti trascinandoli giù, nelle profondità ghiacciate.
Sul Mare Ghiacciato è sempre notte; nel cielo senza nuvole 
campeggia, immobile, la luna Dravago, che diffonde una fioca 
luminosità sulle acque.
Manifestazioni Planari
Di seguito alcuni dei modi in cui Risia può influenzare il Piano 
Materiale.
Zone di Manifestazione
Le zone di manifestazione di Risia spesso si trovano in regioni 
artiche o fredde, dove il loro influsso non risulta immediatamente 
evidente. Nei climi più caldi, la maggior parte delle zone di 
manifestazione collegate a Risia generano aree innaturalmente 
fredde, spesso caratterizzate dalle proprietà del piano Freddo Letale 
e Ghiaccio Potenziato, a prescindere dal clima originario della zona.
In alcune zone di Risia è possibile avvertire l’influsso 
di Immobilità della Carne, che rallenta o blocca del tutto 
l’invecchiamento, la crescita e la riproduzione di tutte le creature, 
sempre con l’eccezione dei nani. Una zona di manifestazione 
che blocca l’invecchiamento potrebbe essere considerata un 
dono preziosissimo, ma tali zone sono piuttosto piccole, e spesso 
pervase da un freddo mortale che rende molto difficile risiedervi.
È raro che una di queste zone di manifestazione sia in grado di 
trasportare le creature dal Piano Materiale a Risia, ma accade più 
facilmente quando i due piani sono adiacenti.
Adiacente e Remoto
Quando Risia è adiacente, le temperature calano drammaticamente, 
e aree che di norma sono fredde ma abitabili possono acquisire le 
proprietà universali Freddo Letale, Ghiaccio Potenziato e Immobilità 
della Carne. Durante tali periodi, occasionalmente può accadere che 
creature bloccate in aree di freddo eccezionalmente intenso vengano 
inaspettatamente trasportate a Risia. D’altra parte, tale fenomeno è 
raro e imprevedibile, e anche se può sempre accadere se favorisce 
l’avanzamento della trama, non costituisce un fenomeno temuto da 
molti.
Quando Risia è remota, il freddo perde parte della sua 
incisività. Le creature ottengono vantaggio ai tiri salvezza 
effettuati per resistere agli effetti del freddo intenso e a quelli 
contro gli incantesimi che infliggono danni da freddo.
Tradizionalmente, Risia diviene adiacente una volta ogni 
cinque anni, per l’intero mese di Zarantyr. Una volta ogni cinque 
anni, esattamente due anni e mezzo dopo il periodo in cui è stato 
adiacente, diventa remota per l’intero mese di Lharvion. D’altra 
parte, questo non accade sempre. Gli storici hanno documentato 
casi in cui il ciclo è stato molto più lungo; nel 657 AR, Risia entrò 
in una fase adiacente che durò per tre anni.
Artefatti di Risia
Il ghiaccio di Risia è di un vivido blu ed è pervaso dell’essenza 
del piano. Questo ghiaccio mantiene la sua temperatura a 
prescindere dalle condizioni e non si fonde mai, nemmeno sul 
Piano Materiale. Un oggetto realizzato con ghiaccio di Risia 
può essere utilizzato come focus da incantatore per lanciare 
incantesimi collegati al freddo o alla stasi. Benché possa 
svilupparsi sia nelle zone di manifestazione che sul piano, il 
ghiaccio di Risia è piuttosto raro perfino a Risia; non si trova in 
lastroni sparsi qua e là a Biancomanto.
I giganti del gelo possiedono oggetti magici e artefatti che hanno 
portato con loro da Xen’drik, e sicuramente negli anni Il’Ara ha 
creato nuove meraviglie. Gli avventurieri potrebbero anche trovare 
tesori provenienti dalle culture più diverse, persi nel Mare Ghiacciato 
o ancora stretti tra le mani delle creature sepolte nel ghiaccio.
Storie di Risia
Risia è desolata, solitaria e inospitale; non è un luogo che accetta 
gli avventurieri. Ciò nonostante, può caratterizzare le storie in 
numerosi modi.
Storia Congelata. Il’Ara e i suoi giganti possiedono reliquie 
meravigliose, mai viste a Eberron dopo l’Era dei Giganti. Essi 
costituiscono un documento vivente della rivolta degli elfi; 
un gigante potrebbe avere combattuto personalmente contro 
l’antenato di un elfo Tairnadal, e potrebbe possedere il trofeo che 
gli strappò. Se gli avventurieri necessitano di informazioni o di un 
oggetto risalente all’Era dei Giganti, è qui che possono trovarlo. 
Gli avventurieri potrebbero essere in cerca di un rituale presente 
solo nel colossale libro magico di Il’Ara, o forse l’empirea 
tiene prigioniere delle creature risalenti all’Era dei Giganti nel 
ghiaccio di Risia; questo potrebbe permettere agli avventurieri di 
incontrare un elfo Qabalrin o uno dei primi drow!
Tesori Sepolti. Mentre cercano un artefatto di fondamentale 
importanza, gli avventurieri potrebbero scoprire di trovarsi a 
bordo di una nave intrappolata nel Mare Ghiacciato. La pista di un 
esploratore disperso potrebbe condurre alla Tormenta Sconfinata. 
Oltre ai tesori, dal ghiaccio è possibile recuperare anche persone. 
Un eroe leggendario (o un famigerato criminale), potrebbe essere 
rimasto intrappolato a Risia per secoli. Cosa accadrebbe se gli 
avventurieri scoprissero che la regina pirata Lhazaar si trova in 
stasi ghiacciata a bordo della sua nave, nel Mare Ghiacciato?
Nani. Da dove vengono i nani di Risia? Sono stati veramente 
creati dall’empirea Il’Ara, o lei si limitò solamente a rapirli dalla 
Distesa Glaciale? Riusciranno gli avventurieri nani a liberare i 
loro distanti cugini dall’oppressione dei giganti?
Freddo Assassino. Che cos’è veramente la sinistra presenza che 
muove gli spiriti del ghiaccio? Nessun mortale ha mai interagito 
direttamente con il Freddo Assassino. Quando gli avventurieri si 
ritrovano bloccati nella Tormenta Sconfinata, vengono braccati da 
letali manifestazioni del Freddo. Troveranno il modo di comunicare 
con questi spiriti… o il potere per respingerli?

--- PAGE 197 ---
196
Capitolo 5   |   Piani di Esistenza
MARCO MA4PS BERNARDINI
Shavarath: Il Campo di 
Battaglia Eterno
A Shavarath gli angeli e i diavoli sono 
imprigionati in un conflitto senza fine. 
Lame radiose versano 
sangue sfrigolante, e 
proiettili di forza fanno 
precipitare angeli dal 
cielo. In un altro strato, 
campioni della giustizia 
cavalcano draghi corazzati 
contro un’immensa aeronave. 
In un altro ancora, kraken 
d’acciaio fanno a pezzi fregate 
celestiali. A Shavarath c’è una 
sola costante: la guerra.
A Shavarath la guerra ebbe 
inizio nell’attimo esatto della sua 
creazione, e proseguirà fino alla fine 
dei tempi. I suoi principali combattenti 
sono gli immortali, e i soldati caduti 
tornano dopo un paio di giorni. Le forze in 
campo sono così equilibrate che una vittoria decisiva da parte di 
una fazione è impossibile. Per un estraneo, questa guerra sembra 
priva di scopo. Negli ultimi quattrocento anni di conflitto a Nullius 
Terram, le forze della Legione della Giustizia hanno guadagnato 
circa 6 metri. I mortali potrebbero chiedersi: “Perché continuare a 
combattere? Perché non lasciare il combattimento per dedicarsi a 
un’altra cosa, a qualunque cosa?” In particolare, di solito i mortali 
vedendo l’ingente quantità di risorse dedicate al conflitto da parte 
dei celestiali, protestano: “Perché non aiutate noi? Vi fate chiamare 
Legione della Giustizia, ma mentre combattete questa guerra 
insensata, a Thaliost stanno morendo degli innocenti!”
Gli angeli non combattono in favore di una singola nazione, e 
questa guerra non viene condotta per l’oro o la politica. Gli immortali 
di Shavarath ritengono che la loro guerra riecheggi in tutte le realtà. 
Giustizia. Tirannia. Crudeltà. La guerra di Shavarath è un palpabile 
simbolo dell’equilibrio tra queste forze, e quando l’equilibrio si 
sbilancia a Shavarath, secondo gli immortali si sbilancia ovunque. 
I diavoli caduti verranno risollevati, nuove aeronavi sostituiranno 
quelle distrutte, ma la più minuscola delle vittorie (ogni demone 
abbattuto, ogni metro di terreno guadagnato a Nullius Terram), 
sostiene le forze della giustizia ovunque. Tutti gli angeli sanno che 
non riporteranno mai una vittoria veramente decisiva, ma finché 
combatteranno, potranno almeno reggere il fronte.
Quindi per un angelo, la distruzione di una città di umani (o anche 
di un’intera nazione) è una bazzecola. I mortali muoiono comunque, 
è la loro caratteristica più evidente. Perfino un angelo estremamente 
empatico vede i mortali come dei fiocchi di neve: unici, splendidi, 
ma effimeri, ancora di più se toccati. Gli angeli combattono da molto 
prima della nascita delle attuali civiltà dei mortali, e se non avessero 
retto questo fronte per un incalcolabile numero di eoni, il Piano 
Materiale sarebbe stato devastato dal caos e dalla crudeltà.
Un eroe potrebbe guardare l’angelo e chiedere: “Cosa posso fare 
per essere d’aiuto? Posso combattere al tuo fianco?”, al che l’angelo 
semplicemente sorriderebbe e replicherebbe: “Lo stai già facendo”. 
Così come sognano a Dal Quor e hanno un’ombra a Mabar, tutti i 
mortali hanno un frammento di anima che combatte a Shavarath. 
L’abilità e la potenza di questi coscritti corrispondono alla volontà 
e al coraggio degli individui da cui provengono… e proprio come 
gli angeli, questo frammento può sopravvivere a mille morti. 
Quindi non spetta ai mortali combattere nei campi di battaglia 
di Shavarath. I mortali fanno la loro parte vivendo la loro vita, 
lottando per ciò in cui credono nel luogo in cui si trovano.
A Shavarath c’è la guerra, e ci sarà sempre. Non può essere 
vinta e non può essere abbandonata. L’obiettivo principale di un 
mortale che si trovi a Shavarath dovrebbe essere sempre quello 
di sopravvivere. Questo perché a Shavarath è possibile morire in 
almeno un milione di modi.
Proprietà Universali
Una parte del personaggio è sempre stata a Shavarath, un 
frammento della sua anima è da sempre in guerra. Quando il 
personaggio è a Shavarath, quegli istinti lo guidano. Qui è più 
facile sferrare un colpo mortale, o stringere i denti e continuare a 
combattere ignorando il dolore e le ferite.
Magia di Guerra. Quando una creatura lancia un incantesimo 
che conferisce bonus alla CA, ai tiri per colpire o ai tiri salvezza, 
oppure un incantesimo che conferisce punti ferita temporanei, 
la sua durata è raddoppiata. Gli incantesimi con durata 24 ore o 
superiore non sono influenzati da questa proprietà.
Furia Inesauribile. Una creatura ottiene vantaggio ai tiri 
salvezza contro tutti gli incantesimi o capacità che affascinano il 
bersaglio, e anche gli incantesimi calmare emozioni e santuario. 
Oltre a ciò, la durata di questi effetti magici è dimezzata, fino a 
una durata minima di 1 round. L’ira dei barbari può terminare 
anticipatamente solo se il barbaro cade privo di sensi.
Continua a Combattere. Durante il proprio turno, una creatura 
può utilizzare un’azione bonus per spendere 1 Dado Vita. Il giocatore 
deve tirare il dado, aggiungere il modificatore di Costituzione del 
personaggio al risultato e recuperare un numero di punti ferita pari 
al totale (fino a un minimo di 1). Una volta che ha usufruito di questa 
proprietà, una creatura non può più beneficiarne fino a quando non 
ha completato un riposo breve o lungo.
Bagno di Sangue. Quando una creatura mette a segno un 
colpo critico con un attacco che infligge danni perforanti, taglienti 
o contundenti, può lanciare uno dei dadi di danno dell’attacco una
volta in più, e aggiungerne uno anche ai dadi di danno extra del
colpo critico.
Tempo Flessibile. La velocità del tempo muta nei diversi 
strati di Shavarath. In molti di essi scorre alla stessa velocità del 
Piano Materiale; se il personaggio trascorre un’ora a combattere 
nel Cielo Infuocato, sarà trascorsa un’ora anche a Eberron. In 
altri strati, invece, il tempo scorre a velocità diverse; è possibile 
trascorrere un mese nelle trincee di Nullius Terram, e al proprio 
ritorno scoprire che a Eberron sono passati meno di tre giorni. 
Una creatura competente in Arcano può determinare la velocità 
del tempo nello strato in cui si trova effettuando con successo una 
prova di Intelligenza (Arcano) con CD 14.
Abitanti
Tutte le creature di Shavarath partecipano alla guerra, come soldati, 
strumenti o vittime. Chi combatte è affiliato a una legione, come la 
Legione della Giustizia o la Legione della Tirannia. Gli immortali 
impegnati nella guerra credono che ogni legione sia governata 
da un potere superiore (chiamato semplicemente il Comando), e 
che tali poteri tutti insieme manipolino gli strati e determinino le 
condizioni della battaglia. Gli immortali non contestano il Comando, 
e non si chiedono perché le cose stanno come stanno. Essi non si 
relazionano mai direttamente con il Comando della loro legione, e 
ignorano perfino se esso possieda o meno una forma fisica.
Le grandi legioni sono divise in coorti, divise a loro volta in centurie 
(composte da cento immortali), ogni centuria rappresenta un aspetto 
della guerra, come dolore, compassione o disperazione. Alcune 
centurie speciali e alcuni singoli immortali sono in grado di spostarsi 
tra gli strati, ma la maggior parte dei soldati sono vincolati alle 
proprie coorti, all’interno delle quali vengono promossi o degradati, 
di solito tramite trasformazioni fisiche. Questa quasi totale assenza 
di movimento tra gli strati aiuta a mantenere l’equilibrio, in quanto i 
prefetti delle coorti devono utilizzare le forze presenti nel loro strato, 
mentre i comandanti delle legioni possono dirigere strategicamente 
le centurie in grado di muoversi tra strati diversi. In quale strato sta 
combattendo in questo momento la Giustizia?

--- PAGE 198 ---
197
Capitolo 5   |   Piani di Esistenza
BENJAMIN HUBEL
Gli obiettivi principali di un’offensiva generalmente riguardano 
la distruzione di un nemico importante. La Legione della 
Giustizia sa bene che non potrà scacciare quella della Tirannia 
da Nullius Terram, ma sconfiggere il Lord Comandante Astaralax 
sarebbe una vittoria importante per le forze della luce, anche 
se, trattandosi di un immortale, prima o poi ricomparirebbe. A 
volte capita che una vittoria molto importante faccia sì che un 
particolare immortale venga “scaricato”. Quando accade, il posto 
dell’escluso viene preso da un nuovo essere di uguale potenza, 
ma dotato di una diversa personalità, e lo spirito originale viene 
sradicato. Tali vittorie sono le più preziose nel grande sistema di 
conteggio che quantifica l’equilibrio di potere tra le legioni.
Coscritti
A Nullius Terram, le trincee sono piene di miserabili soldati in 
attesa di ricevere l’ordine di attaccare. La Città dei Pugnali è 
stipata di innocenti che cercano di sopravvivere, e di razziatori 
che approfittano del caos. A Cielo Infuocato ci sono i draghi… ma 
nessuna di queste creature è mortale. Sono tutte manifestazioni, 
idee piegate agli scopi della storia. I coscritti sembrano esseri 
senzienti, ma non possiedono una personalità complessa 
o ricordi, non possono lasciare il loro strato e non possono 
compiere alcunché di significativo, a meno che non siano 
affiancati da un celestiale o da un immondo. Solo quando è 
capitanata da un angelo, la carica di un manipolo di coscritti può 
fare la differenza, e benché inevitabilmente moriranno tutti, alla 
fine verranno ricreati. I coscritti possono utilizzare le statistiche 
delle creature di cui hanno l’aspetto, ma non possono possederne 
le piene capacità; i draghi di Cielo Infuocato non sono intelligenti 
come i veri draghi. Generalmente le fattezze dei coscritti 
appaiono indistinte; è difficile mettere a fuoco il loro aspetto, 
e spesso a chiunque li guardi viene naturale percepirli come 
appartenenti alla propria specie.
Wraith della Spada
Tutte le creature mortali possiedono un collegamento spirituale 
con Shavarath, e il piano ospita un frammento del loro spirito. La 
potenza di tale frammento è determinata dal coraggio, dalla forza 
di volontà e dalla passione marziale del mortale. I coscritti sono 
composti di questa energia spirituale, ma non hanno coscienza e 
possono essere formati da frammenti multipli; diversamente dalle 
braci di Irian, i coscritti non somigliano alla loro fonte.
A volte, alla morte di un grande guerriero mortale, echi della 
sua personalità e del suo spirito marziale possono condensarsi 
in un wraith della spada (le cui caratteristiche possono variare a 
seconda del campione da cui viene generato). Diversamente dai 
normali coscritti, i wraith della spada sono capaci di compiere 
azioni significative, anche senza la guida di un immortale, e 
possono a loro volta comandare i coscritti. Un wraith della spada 
mantiene l’aspetto della sua fonte mortale e alcuni dei suoi 
ricordi, ma si tratta solo di un’eco, simile alle tracce che rendono 
possibile l’incantesimo parlare con i morti. I wraith della spada 
fanno collimare i propri ricordi con il conflitto che trovano nel 
loro strato. Se al comando di truppe di Nullius Terram ci fosse 
un wraith della spada di Karrn il Conquistatore, esso sarebbe 
convinto di combattere per il Karrnath, e non sarebbe possibile 
persuaderlo del contrario; dopo tutto si tratta solo di un ricordo, 
con una limitata capacità di ragionamento.
A causa di ciò, gli avventurieri potrebbero incontrare Lhazaar 
al comando di una nave nel Mare Sanguinoso. I campioni 
Dhakaani, i fondatori dei clan di Mror, gli eroi dell’Ultima 
Guerra, possono venire tutti incontrati qui, sotto forma di 
wraith della spada, mentre combattono nella legione che più 
si confà ai loro valori. Esistono wraith della spada di numerosi 
patroni ancestrali degli elfi Tairnadal; d’altra parte, non si tratta 
dei veri patroni, ma di semplici echi residui. Mentre i wraith 
della spada generalmente si formano dopo il decesso di un 
mortale, i frammenti di eroi particolarmente importanti possono 
manifestarsi come wraith della spada anche mentre l’eroe è 

--- PAGE 199 ---
198
Capitolo 5   |   Piani di Esistenza
ancora vivo. Re Boranel possiede sicuramente un wraith della 
spada che combatte nella Legione della Giustizia, ed è possibile 
che anche gli avventurieri, esplorando Shavarath, possano 
incontrare i propri wraith della spada.
Lame Turbinanti
Le lame turbinanti di Shavarath sono misteriose e letali. Si 
manifestano come sciami di armi animate (pugnali, spade), che 
menano fendenti in aria, sventrando chiunque sia così sfortunato 
da trovarsi sulla loro strada. A volte seguono percorsi lineari, 
come gli stormi di uccelli, altre invece compaiono in un lampo, 
colpiscono le vittime, e tornano nel nulla. Le lame turbinanti 
potrebbero costituire un meccanismo di difesa concepito per 
impedire ai mortali di interferire con il piano, e più a lungo i 
mortali rimangono a Shavarath, più diventa probabile venire 
colpiti. Queste tempeste di lame possono anche emergere 
sul Piano Materiale, in zone caratterizzate da un conflitto 
particolarmente violento, e mietere vittime su entrambi i fronti.
Le lame turbinanti possono manifestarsi come una nube di 
pugnali, ma l’area d’effetto e i danni inflitti potrebbero essere 
entrambi maggiori; la loro manifestazione più devastante, però, è 
rappresentata da una barriera di lame che si muove lentamente 
sul terreno.
Angeli
La maggior parte dei celestiali di Shavarath serve nella Legione della 
Giustizia, che incarna il concetto di guerra combattuta per una giusta 
causa. Le coorti e le centurie che la compongono rappresentano 
ognuna una particolare declinazione di quell’idea generale. La 
Centuria della Compassione esprime la pietà verso i nemici caduti, 
mentre la Centuria Guardia degli Innocente protegge i civili, e anche 
se si tratta di semplici coscritti, protegge l’idea di civili e lavora per 
evitare i danni collaterali. Gli angeli non reclutano gli avventurieri, ma 
nemmeno verranno meno ai loro doveri per aiutarli.
Gli angeli di Shavarath hanno un aspetto marziale, la maggior 
parte di essi è ricoperta da un’armatura, e con i volti nascosti sotto 
gli elmi completi non è possibile determinarne il tipo. A Shavarath 
è possibile trovare angeli di tutti i tipi, con poteri corrispondenti 
alle posizioni rivestite. I planetar comandano le centurie, mentre 
ogni coorte è comandata da un solar o da un essere celestiale di 
potere superiore, come un empireo. Benché gli angeli servano il 
Comando della Giustizia, alcune unità venerano anche i Sovrani. 
La Centuria del Sole sostiene che Dol Arrah è il Comando della 
Giustizia, e i wraith della spada formati dai paladini di Dol Arrah 
prestano servizio in questa centuria.
Quella della Giustizia è la più grande delle legioni celestiali, ma 
ce ne sono anche altre, che operano su una scala minore. La più 
interessante di esse è la Legione della Libertà, che esprime il concetto 
di guerra combattuta per porre fine all’oppressione. È raro che schieri 
grandi quantità di soldati, preferendo attacchi improvvisi e tattiche di 
guerriglia; questi angeli incarnano l’idea di campioni che combattono 
per uno scopo nobile contro un nemico di gran lunga superiore, 
anche se questo li costringe a adottare strategie ignobili.
Demoni
I demoni rappresentano la caotica brutalità della guerra. Gran 
parte di essi serve la Legione della Crudeltà, e sono esseri 
selvaggi, primitivi e molto meno disciplinati delle forze diaboliche 
della Tirannia. Torturano i civili, non si curano dei danni collaterali 
e nemmeno di limitare le loro stesse perdite; inoltre non si 
sforzano granché di mantenere il territorio. Il loro scopo è uno 
solo: infliggere il massimo dei danni agli avversari e anche alla 
loro stessa regione. La Centuria della Terra Salata devasta le 
regioni in cui combatte, mentre la Centuria del Terrore inscena 
macabre esibizioni usando i cadaveri delle sue vittime, e utilizza 
ampiamente la guerra psicologica. La Legione della Crudeltà 
stermina diavoli e angeli con uguale entusiasmo, ed è disprezzata 
sia dalla Giustizia che dalla Tirannia.
Nella Legione della Crudeltà è possibile trovare ogni genere 
di demone; le loro forme riflettono il ruolo militare, e molti 
indossano armature male in arnese o scaglie di ferro, altri sono 
ricoperti solamente di sangue fresco. I barlgura e gli hezrou 
fungono da brutali truppe d’assalto. Chasme e vrock riempiono 
i cieli, mentre i goristro sono vere e proprie armi da assedio 
viventi. Marilith e balor comandano le centurie, mentre le coorti 
possono venire comandate da esseri con poteri degni di un 
principe dei demoni. Come per tutti gli immortali di Shavarath, 
è importante ricordare che questi demoni sono soprattutto 
incarnazioni della guerra; a prescindere dal ruolo che uno di 
questi demoni potrebbe ricoprire su un altro piano, in questo esso 
serve solo la guerra eterna. Potrebbe esistere una Coorte delle 
Ossa che invia in battaglia coscritti non morti sotto il comando di 
un immondo con le statistiche di Orcus, ma un tale comandante 
non avrebbe comunque le ambizioni di Orcus, il suo scopo 
sarebbe unicamente quello di distruggere la Coorte del Sole nel 
suo strato di appartenenza.
Come per gli angeli devoti ai Sovrani, alcune unità di demoni 
adorano i Sei Oscuri. Molti membri della Centuria del Terrore 
indossano la pelle sottratta ai nemici uccisi, e affermano che il 
Simulacro è parte del Comando della Crudeltà.
Diavoli
I diavoli possono rivelarsi crudeli quanto i demoni, ma 
rappresentano la guerra disciplinata, finalizzata all’oppressione, 
e i più servono nella Legione della Tirannia. Cercano di demolire 
la speranza, e non esiste un’azione troppo vile o sleale per un 
diavolo. D’altra parte, sono di gran lunga più disciplinati delle 
selvagge orde della Legione della Crudeltà, e lavorano con 
precisione e seguendo piani meticolosi. I soldati della Centuria 
delle Catene costringono i coscritti nemici (e gli avventurieri 
sfortunati) a combattere per loro, e usano i coscritti civili come 
scudi umani. La Centuria del Serpente è sempre disposta a 
negoziare e fa numerose offerte ragionevoli, ma non c’è accordo 
che non finisca inevitabilmente con un voltafaccia.
Nella Legione della Tirannia è possibile trovare ogni tipo di 
diavolo. Il loro unico interesse è la guerra, dominano e corrompono 
i coscritti ma non cercano le anime mortali del Piano Materiale. 
Diavoli barbuti e diavoli spinati fungono da soldati semplici, mentre 
i battaglioni d’élite delle erinni piombano dal cielo. Amnizu e balor 
comandano le centurie, e le coorti sono comandate da esseri di 
potere paragonabile a quello degli arcidiavoli.
I diavoli della Coorte del Tormento sostengono che il 
Simulacro sia parte del Comando della Tirannia, una convinzione 
che alimenta una feroce rivalità con i demoni della Centuria del 
Terrore. Curiosamente, la Coorte della Mano di Ferro è convinta 
che il Comando della Tirannia sia in realtà il Sovrano Aureon, e 
che essi stiano semplicemente realizzando la sua visione di un 
ordine universale.
Armi di Guerra
I campi di battaglia di Shavarath contengono macchine da guerra 
mai nemmeno immaginate su Eberron. Kraken d’acciaio nel Mare 
Sanguinoso. Cannoni giganteschi che potrebbero abbattere le 
torri di Sharn con una sola scarica. Mostri immensi utilizzati come 
arieti da sfondamento viventi. D’altra parte, per quanto imponente, 
nessuna di tali creazioni è prodotta dall’industria o dalla scienza 
arcana: sono anch’esse dei coscritti. Il possente cannone non 
è stato creato in una qualche grande fucina, ma si è formato 
all’interno del suo stesso strato, perché anch’esso è parte dell’idea 
di battaglia che vi si svolge. Fernia è un piano di industrie, in cui un 
artefice può imparare tecniche sorprendenti dai dao; a Shavarath 
invece, un artefice può venire ispirato da ciò che vede, ma la 
maggior parte delle grandi armi non può essere replicata.

--- PAGE 200 ---
199
Capitolo 5   |   Piani di Esistenza
MARCO MA4PS BERNARDINI
Strati
Shavarath possiede innumerevoli strati, ognuno dei quali 
riflette un diverso conflitto. Nella Foresta delle Ombre si svolge 
un’insidiosa guerriglia. Il Monolito è una possente fortezza 
perennemente sotto assedio; occasionalmente gli attaccanti 
riescono a strapparlo ai difensori, che diventano subito i 
nuovi assedianti. Gli strati sono collegati da una rete di portali 
pesantemente sorvegliati, anche se gli immortali più potenti sono 
in grado di passare da uno strato all’altro in autonomia. Ognuna 
delle legioni possiede un centro di comando o quartier generale 
negli strati in cui è attiva. La legione potrebbe assegnare agli 
strati minori solo qualche centuria, mentre negli strati più grandi, 
come Nullius Terram, può schierare un’intera coorte.
Di seguito alcuni esempi di strati di Shavarath, ma non 
c’è praticamente scenario bellico che non possa essere 
rappresentato da uno strato.
Nullius Terram
Uno degli strati più grandi, Nullius Terram è un campo di 
battaglia esteso come una piccola nazione. È diviso in diverse 
trincee, profonde e pesantemente fortificate, separate da regioni 
di terra bruciata costellate da crateri di esplosioni e disseminate 
di ossa. Le numerose linee di trincea di Nullius Terram 
serpeggiano in tutta la regione, e nelle aree tra le trincee sorgono 
avamposti strategici. La regione è falcidiata da bombardamenti 
continui e da terribili strumenti di distruzione di massa: nubi 
mortali su grande scala, maledizioni che trasformano i coscritti in 
assassini, e non solo.
Tirannia, Crudeltà e Giustizia sono le tre legioni attive in 
questa regione. Giustizia detiene una posizione difficile a Nullius 
Terram, ma sta lentamente acquisendo forza. Periodicamente, i 
comandanti inviano truppe allo scontro aperto nei campi che si 
estendono tra le linee, sia in piccole schermaglie che in offensive 
su larga scala. Ultimamente, il tema di questo strato è il lento 
e agonizzante stallo e la sofferenza che la guerra infligge alle 
persone e al territorio.
Nullius Terram è degno di nota anche per il modo in cui vi 
scorre il tempo: per ogni 10 minuti trascorsi in questo strato, su 
Eberron trascorre solo 1 minuto. Ne risulta un conflitto lungo e 
lento: sarebbe possibile stare dei mesi qui e mancare una sola 
settimana da Eberron.
Cielo Infuocato
Il cielo è costellato da numerose aeronavi, alcune grandi come 
città galleggianti. Tra le dense nubi fluttuano alcune isole di 
roccia, ma se sotto c’è la terraferma, essa è nascosta da una 
nebbia mortale. Anche se possono verificarsi schermaglie sulle 
isole di roccia, il grosso dell’azione avviene in volo. Angeli e 
immondi alati volteggiano e si scontrano, mentre i coscritti 
cavalcano draghi e altre creature volanti.
Città dei Pugnali
Il suo aspetto suggerisce che un tempo questa fosse una città 
delle meraviglie, con torri che rivaleggiavano con quelle di Sharn, 
monumenti dorati, musei, giardini e non solo. Ma la Città dei 
Pugnali si trova stretta tra le grandi armate delle legioni della 
Giustizia e della Tirannia, e rappresenta lo sfacelo di una città 
gloriosa provocato dalla brutalità della guerra. La minaccia dei 
bombardamenti incombe costantemente su di essa. I coscritti civili 
combattono una loro guerra per procurarsi riparo e cibo; alcuni si 
riuniscono per proteggersi a vicenda, mentre altri sono diventati 
razziatori e briganti. Giustizia e Tirannia mantengono le loro 
posizioni ai due estremi della città, utilizzando i bombardamenti e 
compiendo periodicamente degli assalti. La Legione della Crudeltà 
semina il terrore nella città, mentre i celestiali della Legione della 
Libertà cercano di fare sollevare i civili contro tutti i loro nemici.
Mare Sanguinoso
Questo strato acquatico non contiene continenti, ma flotte militari 
che si appoggiano ad alcune isole. Navi da guerra estremamente 
grandi e potenti si scontrano in mare aperto e bombardano gli 
insediamenti. Le navi sono mezzi conosciuti, ma nello strato 
sono schierate molte altre bizzarre tecnologie: kraken artificiali, 
navi sommergibili, mostruosità e draghi vincolati agli eserciti. 
Meraviglie che la gente di Eberron può forse immaginare, ma non 
può ancora creare. Di certo la regina pirata Lhazaar ha ispirato 
un wraith della spada in questo strato… ma con quale legione 
sarà schierata la sua spada?
Città Guerreggianti
A prima vista questo strato assomiglia alla terra tormentata che 
si estende tra le trincee di Nullius Terram. Ospita diverse città in 
guerra tra loro, ma non si tratta di insediamenti statici. Alcune sono 
delle fortezze fluttuanti in confronto alle quali Argonth del Breland 
sembra un giocattolo, mentre altre si spostano su due gambe. 
Per una piccola fortezza è possibile prendere a modello il forgiato 
colosso presentato in Eberron: Rinascita dopo l’Ultima Guerra.
Manifestazioni Planari
Di seguito alcuni dei modi in cui Shavarath può influenzare il 
Piano Materiale.
Zone di Manifestazione
Le zone di manifestazione collegate a Shavarath spesso spingono 
le persone alla violenza e alle aggressioni, e possono possedere 
tutte le proprietà universali del piano. Queste zone possono 
essere luoghi pericolosi in cui entrare, ma possono anche favorire 
la disciplina marziale e potenziare i benefici dell’addestramento. 
Anche se molte delle più grandi armi di Shavarath non 
possono essere rimosse dal loro piano di origine, le zone di 
manifestazione collegate a Shavarath spesso ispirano gli artefici 
e i fabbri, e in tali zone è anche possibile creare incantamenti 
mortali semplicemente impossibili altrove.
È raro che le zone di manifestazione fungano da portali per 
Shavarath, ma quando il piano è adiacente, tutto diventa possibile.
Adiacente e Remoto
Quando Shavarath è adiacente, le persone si irritano facilmente 
e devono sforzarsi di non cedere alla violenza per futili motivi. 
Le parole sgarbate generano risse con maggiore frequenza, e 
i pensieri inquieti possono condurre a rivolte e insurrezioni. 
Mentre Shavarath è adiacente, le proprietà Magia di Guerra 
e Furia Inesauribile diventano attive in tutto il mondo, 
incoraggiando la violenza. Contemporaneamente, nelle sue 
zone di manifestazione le grandi esplosioni di violenza possono 
fare scaturire lame turbinanti che abbattono tutti i contendenti 
presenti nella zona.
In genere Shavarath rimane adiacente per un anno ogni 
trentasei. Nel corso della storia, alcuni capi militari hanno 
programmato le loro campagne militari attorno a tali periodi, 
mentre le comunità pacifiche si preparano per contenerne la 
violenza. Oltre al suo ciclo normale, capita spesso che Shavarath 
divenga adiacente per un solo giorno; la previsione di tali 
giornate è stata fondamentale nell’elaborazione delle strategie 
nel corso dell’Ultima Guerra. Di norma Shavarath è anche 
remoto per un anno ogni trentasei. In tali periodi, a parte il fatto 
che il piano non diventa mai adiacente per un giorno, sul Piano 
Materiale non si avvertono altri effetti particolari.

--- PAGE 201 ---
200
Capitolo 5   |   Piani di Esistenza
MARCO MA4PS BERNARDINI
Artefatti di Shavarath
Diversamente dagli elementali di Fernia, gli immortali di 
Shavarath non creano le loro armi e i loro strumenti bellici, 
che vengono invece prodotti dal piano stesso. La maggior parte 
delle sue armi maggiori, come esplosivi in grado di radere al 
suolo intere città, aeronavi grandi come villaggi, o non possono 
essere portate via o non funzionano fuori da Shavarath. 
D’altra parte, Shavarath è una potenziale fonte di armature, 
armi e strumenti bellici, dagli oggetti comuni agli artefatti 
utilizzati dai prefetti delle coorti. Questi ultimi possono 
rivelarsi armi tra le più potenti del multiverso, ma sono anche 
oggetti insostituibili. Un personaggio può impadronirsi della 
Bacchetta di Orra’Cys, signore della Coorte delle Ossa, ma di 
sicuro egli la rivorrà indietro, e può inviare demoni, warlock o 
altri agenti a recuperarla.
L’aspetto degli oggetti è influenzato dalla natura della legione 
cui sono associati. Gli strumenti della Legione della Giustizia 
sono lucenti e maestosi, mentre quelli collegati alla Legione 
della Tirannia sono tetri e spaventosi.
Storie di Shavarath
La storia più semplice riguarda il sopravvivere: fuggire da 
Shavarath prima di venire distrutti dalla guerra infinita. Le 
Avventure a Shavarath, però, possono toccare anche il Piano 
Materiale; di seguito alcune idee.
Lame di Guerra. I Cannith costruiscono una roccaforgia 
per la produzione di armi in una zona di manifestazione 
di Shavarath. Tutto procede a meraviglia… finché un picco 
planare non causa il rilascio di lame turbinanti che seminano 
il caos ovunque. Come se non bastasse, alcuni costrutti 
sperimentali sono impazziti, e tra cinque ore un esplosivo 
sperimentale di Shavarath detonerà… inoltre, esiste la 
possibilità che un agente del Signore delle Lame si sia 
infiltrato nella rocca approfittando del caos. Riusciranno gli 
avventurieri a riprendere il controllo della la situazione?
La Fonte. A Fairhaven un artefice crea una macchina 
mistica in grado di canalizzare il potere di Shavarath… 
che però funziona troppo bene. Quando Shavarath diventa 
adiacente, la macchina mistica amplifica le pulsioni aggressive 
di tutti i cittadini. In tutta la città scoppiano disordini e 
saccheggi, mentre le guardie cercano di contenerli con metodi 
brutali. Riusciranno gli avventurieri a trovare e disattivare 
la macchina prima che causi la distruzione della città? Si è 
trattata dell’opera di un solo sconsiderato artefice, oppure 
l’incidente è collegato al culto di Rak Tulkhesh o all’Ordine 
dell’Artiglio di Smeraldo?
Arma Mortale. Gli avventurieri rinvengono un cadavere che 
stringe in mano una spada vorpal, l’arma di Misery, un’erinni 
della Legione della Tirannia. Un agente dell’Argentum è morto 
mentre tentava di portare la lama in un luogo in cui sarebbe 
stato possibile distruggerla. Gli avventurieri tenteranno di 
portare a termine la sua missione, o reclameranno il possesso 
della potente spada? Se sceglieranno di tenerla, Misery prima 
o poi tornerà a cercare la sua spada…e la crudele immortale 
vorrà senz’altro torturare con calma qualsiasi creatura abbia 
osato profanare la sua arma.
Syrania, Il Cielo Azzurro
Si immagini un cielo azzurro e perfetto, 
che riempie totalmente l’orizzonte. 
Non c’è traccia di un sole, ma il cielo è 
terso e luminoso, e le torri di cristallo 
fluttuanti mandano bagliori, come 
se riflettessero raggi luminosi. 
Una brezza tiepida e gentile agita 
il mantello dell’osservatore, e in 
lontananza si odono, lievi, suoni 
come di campanelle. Si avverte 
una sensazione di grande pace; 
in un attimo tutta la rabbia 
sembra svanita.
Questo è Syrania, il Cielo 
Azzurro. Anche se la gente 
pensa alle sue torri fluttuanti 
dalle guglie di cristallo 
(sostenute dalla stessa magia 
che rende possibili le grandi 
torri di Sharn), in realtà Syrania 
è il luogo della pace e di tutto ciò che 
prospera nei periodi di pace: commercio, 
educazione, filosofia. A Syrania non ci 
sono grandi eserciti e nessun mostro pericoloso. 
La magia del piano permette a tutte le creature di comunicare e 
cancella l’aggressività. Per questo costituisce un tipico crocevia  
per chi viaggia tra i piani, e l’Incommensurabile Mercato di 
Syrania è il luogo più sicuro per trattare con immondi, slaadi 
e altri esseri extraplanari. D’altra parte, se gli spargimenti di 
sangue nel Cielo Azzurro sono rari, ciò non significa che non 
sia possibile farsi dei letali nemici; i mortali dovrebbero sempre 
muoversi con cautela nelle città degli angeli.
Proprietà Universali
Syrania incoraggia la comunicazione e il negoziato, e garantisce 
a tutte le creature il dono del volo. Il Cielo Aperto di Syrania è 
un vuoto infinito, e senza la capacità di volare si cadrebbe per 
sempre; fortunatamente tutte le creature possono muoversi 
nell’aria con la stessa facilità con cui camminano.
Librarsi. Le creature acquisiscono una velocità di volare 
uguale alla loro velocità base sul terreno, a meno che non 
possiedano già una velocità di volare pari o superiore a quella 
base sul terreno, nel qual caso tale velocità di volare aumenta di 
3 metri.
Pensieri Gentili. Le creature ottengono vantaggio alle prove 
di Carisma (Persuasione) e subiscono svantaggio alle prove di 
Carisma (Intimidire).
Tempo Standard. Il tempo scorre alla stessa velocità del Piano 
Materiale, ed è omogeneo in tutti i suoi strati.
Comprensione Universale. Le creature sono in grado di 
comprendere il significato letterale di frasi pronunciate o scritte 
in tutti i linguaggi esistenti, posto che siano in grado di udirle o 
vederle. Non implica la capacità di decodificare messaggi segreti 
o comprendere il significato di simboli non appartenenti a un 
linguaggio scritto.
Pace Assoluta. Per effettuare un attacco o lanciare un 
incantesimo che infligge danni, una creatura deve effettuare 
con successo un tiro salvezza su Saggezza con CD 18. In caso 
di fallimento la creatura non può effettuare l’attacco o lanciare 
l’incantesimo, ma perde comunque l’azione.
Abitanti
Syrania è un piano curiosamente vuoto. Anche se 
l’Incommensurabile Mercato è sempre affollato, la maggior 
parte dei suoi frequentatori proviene da altri piani. Le altre 

--- PAGE 202 ---
201
Capitolo 5   |   Piani di Esistenza
ADRIAN SMITH
guglie di Syrania in proporzione hanno pochi abitanti, ma 
comunque abbastanza per non sentirsi abbandonati e soli, ma 
solo liberi e comodi. A Syrania non è necessario svolgere i lavori 
domestici, e non vi sono manifestazioni create per riempirlo; le 
strutture danneggiate gradualmente si auto riparano, e macerie e 
calcinacci scompaiono lentamente da soli.
Gli abitanti nativi di Syrania sono umanoidi alati immortali, 
chiamati collettivamente angeli, anche se differiscono da quelli di 
altri piani per alcuni aspetti rilevanti. Benché siano considerati 
dei celestiali, la maggior parte degli angeli di Syrania ha un 
allineamento neutrale. Non sono campioni della giustizia o 
portatori di speranza, ma piuttosto degli osservatori e degli 
studiosi, definiti dal loro campo di studi. Gli immortali minori 
vengono chiamati semplicemente angeli, mentre gli ordini 
superiori possiedono dei titoli: virtù, dominazioni e troni. Questi 
angeli superiori sono votati alla contemplazione di un particolare 
concetto relativo al loro dominio, e dedicano la loro intera 
esistenza ad analizzarlo e comprenderne l’essenza. Secondo 
alcuni è proprio grazie a tale contemplazione che il concetto 
continua a esistere (anche se molti abitanti degli altri piani, 
mortali e immortali, considerano quest’ultima teoria altamente 
improbabile). L’aspetto degli angeli di Syrania dipende dal dominio 
di appartenenza, quindi la Dominazione della Tempesta potrebbe 
essere circondata da fulmini e mostrare ali composte da nubi 
temporalesche, mentre la Dominazione degli Alberi potrebbe avere 
il corpo ricoperto di corteccia e muschio al posto dei capelli.
Diversamente dagli angeli minori e dai visitatori di Syrania, 
virtù, troni e dominazioni sono immuni agli effetti della proprietà 
universale del piano Pace Assoluta, possono quindi effettuare 
azioni aggressive per difendere Syrania o esprimere il proprio 
dominio (per esempio, una virtù della guerra può combattere). 
D’altra parte, essi cercano sempre di trovare soluzioni non 
violenti o non letali alle minacce.
Angeli
Gli angeli sono la base degli immortali di Syrania. Non 
possiedono nomi né un dominio, e in genere sono intercambiabili; 
fungono da scribi e guide, e svolgono compiti minori. Non 
combattono, e le loro statistiche sono pressoché inutili.
Virtù
Le virtù sono uno degli ordini di angeli superiori, dotati di un 
nome e di un dominio generale: Hazari, Virtù della Natura. 
Sono gli assistenti e gli emissari delle dominazioni. Le virtù 
trascorrono la maggior parte del loro tempo nella contemplazione 
del loro dominio, ma raccolgono anche informazioni per la loro 
dominazione, consultando documenti conservati a Syrania, 
parlando con le creature che giungono sul piano, o anche 
avventurandosi fuori da esso per osservare con discrezione gli 
altri piani. Le dominazioni sanno sempre cosa sta accadendo 
alle loro virtù, e ricevono immediatamente tutte le informazioni 
acquisite da esse. Generalmente le virtù utilizzano le statistiche 
dei deva, e modificano la loro forma per passare inosservate 
mentre raccolgono informazioni. Il riquadro “Domini di Syrania” 
fornisce alcuni esempi di domini; è anche possibile che una 
virtù possa lanciare uno o due incantesimi aggiuntivi, associati 
al proprio dominio, anche se non conoscerà la lista completa. 
Possono utilizzare comunione solamente per rispondere 
a domande collegate al loro dominio, e possono lanciare 
spostamento planare una volta al giorno, ma solo quando 
eseguono compiti assegnati loro da una dominazione.
Dominazioni
Le dominazioni si concentrano su aspetti molto specifici di un 
singolo dominio, come per esempio i lupi, o le spade. Hanno nomi 
propri e domini specifici, inoltre possiedono dei titoli aggiuntivi, 
di grande effetto: Tezaria, Angelo della Tempesta, Dominazione 
della Settima Guglia. In genere trascorrono il loro tempo in 
contemplazione, e utilizzano le virtù come loro occhi e mani, 
ma a volte capita che una dominazione agisca direttamente, 
specialmente se la sua guglia è minacciata. Come osservatori 
neutrali, le dominazioni non provano simpatia per i mortali, 
ma sono sempre disposte a discutere del loro dominio con un 
mortale che abbia opinioni interessanti da proporre.
È importante comprendere la differenza tra un angelo 
guerriero di Shavarath e una dominazione di Syrania legata 
al dominio della Guerra. L’angelo di Shavarath fa la guerra, 
e questo non è contemplato nella pacifica Syrania. Dall’altra 
parte la dominazione di Syrania, magari chiamata Angelo delle 
Spade, comprende la guerra e, più in dettaglio, conosce tutto 
ciò che c’è da sapere su un particolare aspetto di essa: le spade. 
Conosce le tecniche di scherma elaborate da tutte le culture, 
mortali e immortali. È in grado di riconoscere qualsiasi spada, 
conosce l’ubicazione di numerose lame leggendarie perse da 
tempo immemorabile, e potrebbe anche possederne alcune. 
Probabilmente è uno degli spadaccini più letali che esistano, 
ma non ha alcun desiderio di combattere, perché non è questo il 
punto: è l’Angelo delle Spade, e contempla le spade.
Le dominazioni spesso utilizzano le statistiche del planetar, ma 
a quelli del planetar sostituiscono abilità e incantesimi riportati 
nel riquadro “Domini di Syrania”; mantengono comunque la 

--- PAGE 203 ---
202
Capitolo 5   |   Piani di Esistenza
capacità di lanciare a volontà individuazione del bene e del male e 
invisibilità, e utilizzano il secondo per muoversi inosservate quando 
compiono osservazioni sul Piano Materiale. Le dominazioni 
possono disporre anche di capacità aggiuntive, derivanti 
dall’esaustiva conoscenza dei loro domini. Per esempio, l’Angelo 
delle Spade potrebbe essere immune ai danni inflitti dalle spade; 
forse sa perfettamente come difendersi da tali attacchi, oppure 
potrebbero essere le spade stesse a rifiutarsi di colpirlo.
Domini di Syrania
Ogni virtù, dominazione e trono si dedica alla contemplazione 
e alla conoscenza di un dominio. Di seguito alcuni esempi di 
domini, con le abilità e gli incantesimi posseduti dai relativi troni 
e dominazioni; anche le virtù possono essere in grado di lanciare 
uno o due incantesimi del dominio a loro associato.
Arcano. A volontà: dardo incantato, identificare, individuazione del 
magico. 3/giorno: aura magica di Nystul, cerchio magico, dissolvi 
magie, rimuovi maledizione. 1/giorno: campo anti-magia, cerchio 
di teletrasporto, legame planare. Abilità: Arcano.
Arte. A volontà: allucinazione di forza, illusione minore. 3/giorno: 
estasiare, illusione programmata, sembrare, suggestione.  
1/giorno: danza irresistibile di Otto, immagine proiettata, 
suggestione di massa. Abilità: Intrattenere, competenza in uno 
strumento o in uno strumento musicale.
Commercio. A volontà: charme su persone, comprensione dei 
linguaggi, individuazione dei pensieri. 3/giorno: dominare persone, 
fabbricare, inviare, legame telepatico. 1/giorno: creazione, 
loquacità, vuoto mentale. Abilità: Intuizione, Persuasione.
Conoscenza. A volontà: comando, identificare, presagio. 3/giorno: 
confusione, conoscenza delle leggende, scrutare, visione del vero.  
1/giorno: comunione, previsione, regressione mentale. Abilità: Storia.
Guerra. A volontà: arma magica, scudo della fede. 3/giorno: arma 
spirituale, libertà di movimento, manto del crociato, punizione 
esiliante, vincolo di interdizione. 1/giorno: aura sacra, barriera di 
lame. Abilità: Medicina.
Morte. A volontà: parlare con i morti, raggio di infermità.  
3/giorno: animare morti, inaridire, interdizione alla morte, tocco 
del vampiro. 1/giorno: dito della morte, guscio anti-vita, nube 
mortale. Abilità: Medicina.
Natura. A volontà: amicizia con gli animali, artificio druidico, 
parlare con gli animali. 3/giorno: comunione con la natura, 
crescita vegetale, dominare bestie, rampicante afferrante.  
1/giorno: controllare tempo atmosferico, forme animali, piaga 
degli insetti. Abilità: Natura, Sopravvivenza.
Vita. A volontà: cura ferite, salvare i morenti. 3/giorno: faro di speranza, 
interdizione alla morte, rinascita, ristorare superiore. 1/giorno: cura 
ferite di massa, guarigione, rianimare i morti. Abilità: Medicina.
Troni
I troni sono i più grandi tra gli angeli di Syrania. Per ognuno dei 
domini esiste un solo trono, che del proprio dominio possiede 
una conoscenza profondissima. Diversamente dagli angeli 
inferiori, i troni sono chiamati semplicemente con il nome 
del loro dominio: il Trono della Guerra. Sono legati a tutte le 
dominazioni i cui studi riguardano il loro dominio, e conoscono 
tutto ciò che viene percepito da tali dominazioni. Per lo più 
rimangono in uno stato di profonda contemplazione, da cui 
escono solo in caso di pericolo per la stessa Syrania, o quando 
una dominazione viene corrotta. I troni possiedono poteri 
paragonabili o superiori a quelli di un solar, anche se mediante 
l’utilizzo di incantesimi come comunione possono rispondere 
solamente a domande relative al proprio dominio. I troni hanno 
anche accesso alle abilità e agli incantesimi presenti nel riquadro 
“Domini di Syrania”. Come azione bonus, i troni possono privare 
tutte le creature che sono in grado di vedere dei benefici della 
proprietà Librarsi. Di conseguenza, le creature che causano 
problemi, se prive di una propria velocità di volare potrebbero 
ritrovarsi a cadere per l’eternità attraverso il Grande Cielo.
I troni sono gli esseri più potenti che un mortale possa 
incontrare a Syrania, ma molti sapienti ritengono che anche i troni 
siano a loro volta soggetti a una forza superiore, che conosce tutto 
ciò che essi percepiscono, e che foggia il piano stesso.
Strati
Invece di essere suddiviso in diversi strati come accade per la 
maggior parte degli altri piani, Syrania è costituito da guglie 
di cristallo che fluttuano nel vuoto apparentemente infinito del 
Grande Cielo. Lo spazio all’interno di una guglia può essere 
molto più ampio di quanto appaia all’esterno, per le guglie che 
conducono alla serie di torri dell’Università, o agli ampi spazi 
dell’Incommensurabile Mercato. In ogni caso tutte queste regioni 
sono collegate attraverso le guglie e il Grande Cielo.
La maggior parte delle guglie non sono così vaste. Molte sono 
la sede di una dominazione, assistita da alcune virtù e da altri 
angeli, secondo le esigenze. L’atmosfera di queste guglie ricorda 
un po’ quella che si trova in una biblioteca o in un museo, ma 
attrezzata per permettere alla dominazione di praticare o studiare 
l’oggetto della propria ricerca. La guglia di una dominazione della 
natura possiede dei giardini, mentre la torre di una dominazione 
della guerra mostra armature appese e dispone di una stanza dei 
duelli. Anche questi ambienti, però, restano finalizzati allo studio 
e alla contemplazione; la sede di una dominazione della guerra 
non è una fortezza impenetrabile, così come la guglia di una 
dominazione della natura possiede giardini coltivati, non certo la 
natura selvaggia in cui ci si imbatte a Irian e Lamannia.
Il Grande Cielo
Il Grande Cielo è l’estensione blu che dà il suo nome al Cielo 
Azzurro. Il cielo limpido, luminoso, senza sole, non mostra 
alcun segno del passaggio del tempo; è possibile vedere la luna 
Therendor, ma essa non si muove né mostra delle fasi. Nonostante 
sembri infinito, il Grande Cielo in realtà si ripiega su sé stesso in 
un cubo di 500 chilometri di lato. Quindi, percorrere il piano in 
tutta la sua lunghezza, anche se implicherebbe un viaggio molto 
lungo, è possibile. Nel Grande Cielo non vi sono minacce native, 
e tutti i visitatori di Syrania sono in grado di volare; la vera sfida è 
orientarsi, in quanto il piano ospita centinaia di guglie.
L’Università
La ricerca della conoscenza e l’educazione prosperano in tempo 
di pace. Sebbene la maggior parte delle dominazioni siano devote 
alla loro personale contemplazione, il Trono della Conoscenza ha 
creato l’Università di Syrania, dove individui selezionati hanno 
l’occasione di studiare un’incredibile varietà di materie sotto la 
guida di virtù della conoscenza e, occasionalmente, di dominazioni. 
Ovviamente occorre venire ammessi… e attualmente non esiste 
una procedura di iscrizione. Oggi l’Università ha solamente venti 
studenti, scelti nei diversi piani da virtù inviate in esplorazione.
Per i viaggiatori planari che giungono a Syrania, l’Università è un 
ottimo magazzino di conoscenze generali; se le virtù che insegnano 
nell’ateneo non possono aiutarli, sapranno comunque indirizzarli a 
una dominazione in grado di farlo. L’Università può anche costituire 
un originale background per un personaggio giocante: forse uno 
stregone dell’Anima Divina ha visto sbloccarsi il suo potere mentre 
frequentava l’Università, o forse il patrono celestiale di un warlock 
funge anche da relatore della sua tesi. Può anche costituire una 
scelta esotica per l’Università come patrono di gruppo…
L’Incommensurabile Mercato
Molti piani sono isolati ed è difficile passare da uno all’altro, 
ma Syrania è caratterizzato dagli aspetti del commercio e delle 
interazioni pacifiche. In molti piani sono presenti dei passaggi 
secondari collegati direttamente all’Incommensurabile Mercato. La 
guglia di cristallo che fluttua nel Grande Cielo è solo un portale per 

--- PAGE 204 ---
203
Capitolo 5   |   Piani di Esistenza
LUCAS BONATTO GUERRINI
raggiungere un mercato all’aperto che si estende fin dove l’occhio 
può vedere. Da una parte c’è uno slaad che contratta l’acquisto di 
uova di ippogrifo con un modron, da un’altra, un astuto dao mostra 
una selezione di lame forgiate a Fernia a un balor di Shavarath. 
Si dice che se puoi immaginare una cosa, l’Incommensurabile 
Mercato la vende, insieme a molti articoli inimmaginabili.
L’Incommensurabile Mercato riunisce acquirenti e venditori 
provenienti da tutti i piani, compreso il Piano Materiale; anche a 
Eberron sono nascoste alcune porte secondarie per il Mercato, e 
chi le trova può arricchirsi commerciando in merci esotiche. Nel 
Mercato si trovano anche numerosi immortali nativi. Gli angeli 
lavorano come inservienti e facchini e le virtù del commercio 
gestiscono piccoli banchi e negozi. Le dominazioni del commercio 
gestiscono le attività più grandi e prestigiose, mentre il Trono del 
Commercio sorveglia l’intero Mercato ed espelle i disturbatori.
Nel Mercato operano moltissimi venditori. Gran parte di essi 
dispone di tende o banchi provvisori, ma qua e là sono state 
erette anche alcune strutture permanenti; l’Ultima Spiaggia è 
la taverna più apprezzata su tutti i piani. La tabella “Mercanti 
Incommensurabili” fornisce alcuni esempi di mercanti e negozi 
con cui gli avventurieri potrebbero interagire.
Nel Mercato la violenza è proibita, e in genere ladri e altri 
criminali vengono deportati a Daanvi affinché vengano giudicati e 
puniti. Benché i mercanti tentino sempre di ottenere le condizioni 
migliori, quando si ha a che fare con clienti immortali la 
reputazione è tutto. A parte questo, gli impegni presi nel Mercato 
sono estremamente vincolanti, e sono riconosciuti presso le 
corti di Daanvi; nell’Incommensurabile Mercato la parola data 
equivale veramente a un contratto. Questo aspetto è reso ancora 
più importante dal fatto che alla maggior parte dei mercanti 
non interessa l’oro, quindi merci e servizi sono spesso oggetto 
di baratti. La tabella “Valute Incommensurabili” fornisce alcuni 
esempi di possibili scambi commerciali, ma si tratta solo di un 
punto di partenza: il DM è libero di aggiungere altre opzioni.
Mercanti Incommensurabili 
d8 Esercizio
1
L’Ultima Spiaggia è una taverna in cui angeli e diavoli bevono insieme, 
in cui folletti narrano storie ai presenti mentre uno slaad serve da 
bere. Il gestore Solace è la Dominazione dell’Ospitalità; è attento e 
accogliente con i clienti e ha la bevanda giusta per ogni occasione.
2
Jabra, la megera notturna, è un’alchimista abilissima. Imbottiglia 
sogni e incubi rubati, e vende pozioni uniche, dai grandi poteri. 
Espone le sue merci in una vistosa tenda di pelle di drago rosso, 
e quando non è al Mercato spesso è intenta a vendere le sue 
merci a Murogrigio.
3
Sar Saeran, il dao, è il più grande fabbro armaiolo di Fernia. 
Capita che abbia merci in vendita, ma nel Mercato tratta 
soprattutto ordinazioni.
4
Mazalene è la Dominazione delle Indiscrezioni e accetta solo baratti. 
Chi ha una storia particolarmente interessante da raccontarle, può 
ricevere in cambio un racconto stuzzicante (e forse anche vero).
5
Il Tesoro è la vetrina principale del drago d’oro antico Halazaryx, che 
si è stabilito a Syrania in seguito ad alcune incomprensioni con il 
Conclave dell’Argonnessen. Hal possiede una raccolta di interessanti 
reliquie collegate a figure storiche del Khorvaire, ed è sempre 
interessato a trattare oggetti che abbiano una storia affascinante.
6
Lady Ash è una mercante githyanki che vende i bottini razziati dalla 
sua nave-città, Spada di Zaeran. Il tipo di merci disponibili dipende 
dall’identità del suo ultimo bersaglio.
7
Bor’ob è uno slaad mercante specializzato in spazi 
extradimensionali: borse conservanti, zainetti pratici e simili. Di 
solito è uno slaad grigio, ma cambia di settimana in settimana.
8
Slade è la Dominazione della Musica. Crea e suona strumenti 
musicali magici, e può vendere uno strumento, una canzone o 
anche un’esecuzione.

--- PAGE 205 ---
204
Capitolo 5   |   Piani di Esistenza
Manifestazioni Planari
Di seguito alcuni esempi di come Syrania può influenzare il 
Piano Materiale.
Zone di Manifestazione
Le zone di manifestazione di Syrania possono riflettere una o più 
proprietà del piano, ma spesso lo fanno in modo più blando. La 
zona di manifestazione su cui sorge la città di Sharn gode di una 
versione depotenziata della proprietà Librarsi: non conferisce la 
capacità di volare, ma potenzia gli effetti che permettono il volo 
o la levitazione, rendendo possibili le carrozze volanti e gli archi 
rampanti che sostengono le torri. Le zone caratterizzate dalla 
proprietà Pace Assoluta potrebbero imporre una CD inferiore 
ai tiri salvezza, o incoraggiare i comportamenti pacifici senza 
fornire particolari incentivi. I templi sono spesso costruiti in zone 
di manifestazione di Syrania con la proprietà Pace Assoluta, 
mentre le università e il Casato Sivis ricercano le zone con la 
proprietà Comprensione Universale.
Oltre alle zone di manifestazione standard, a Eberron si trovano 
anche alcuni portali nascosti, collegati all’Incommensurabile 
Mercato. Tali portali hanno le forme più diverse; una porta 
secondaria può avere l’aspetto di una vera porta, un grosso baule 
o una pozza d’acqua poco profonda. Le porte secondarie si aprono 
solo in determinate circostanze: mediante una chiave speciale, o 
solo se attivate in un momento specifico, quando viene versato del 
sangue o quando un cuore viene infranto. In genere, chi scopre 
questi portali ne conserva gelosamente il segreto; un mercante che 
abbia accesso all’Incommensurabile Mercato potrebbe procurarsi 
merci di eccezionale valore.
Adiacente e Remoto
Quando Syrania è adiacente, il mondo viene invaso dalla buona 
volontà e le scelte violente appaiono quasi totalmente inaccettabili. 
Durante l’Ultima Guerra, questi periodi hanno regalato dei graditi 
intervalli di pace, e si racconta di soldati nemici che si riunivano 
per giocare insieme e condividere storie. In tali periodi, Eberron 
era pervasa dalle proprietà Pace Assoluta e Pensieri Gentili. 
D’altra parte, se una creatura viene attaccata, danneggiata da un 
incantesimo o vede un amico aggredito, diventa immune a Pace 
Assoluta per un minuto. L’influenza di Syrania limita la violenza, 
ma non è in grado di fermare i conflitti già in atto.
Quando Syrania è adiacente, il cielo è limpido e il clima 
è sereno. Si dice che in tali periodi, se da una zona di 
manifestazione di Syrania ci si alza in volo dirigendosi su verso 
il confine del cielo, si passa direttamente nel Grande Cielo. 
Potrebbe trattarsi di una diceria, o valere solamente per alcune 
zone di manifestazione… c’è solo un modo per scoprirlo!
Quando Syrania è remoto, i cieli sono grigi e il sole è coperto. 
Le persone diventano litigiose ed è più difficile comprendere le 
motivazioni altrui. Le creature subiscono svantaggio a tutte le 
prove di Carisma (Persuasione) e ottengono vantaggio alle prove 
di Carisma (Intimidire). Fuori dalle zone di manifestazione di 
Syrania, tutte le velocità di volare vengono ridotte di 3 metri, fino 
a un minimo di 1,5 metri.
Tradizionalmente, Syrania diventa adiacente il 9° giorno del 
mese di Rhaan, una volta ogni dieci anni. I seguaci della Schiera 
Sovrana celebrano questo giorno tutti gli anni, con il nome 
di Banchetto di Boldrei, un’occasione per riunirsi e risolvere 
le proprie pendenze; ogni dieci anni, le celebrazioni nell’anno 
adiacente sono particolarmente fastose. Syrania è remoto ogni 
dieci anni, nello stesso giorno, cinque anni dopo quello in cui è 
adiacente. La festa viene celebrata anche in questi anni, con i 
partecipanti che si sforzano consapevolmente di non cedere all’ira.
Artefatti di Syrania
Il tesoro più prezioso di Syrania è l’Incommensurabile Mercato 
stesso, con la varietà di merci esotiche che offre. La maggior parte 
delle dominazioni di Syrania è più interessata a raccogliere le 
reliquie collegate al proprio dominio che a crearne di nuove, ma 
alcune dominazioni fanno entrambe le cose; i limiti su ciò che hanno 
il potere di creare è determinato dal dominio di appartenenza.
Altri oggetti provenienti da Syrania spesso sono collegati alle 
proprietà universali del piano. Il potere di Syrania favorisce il 
volo: c’è un banco al mercato che vende ali del volo simili ad ali 
angeliche. Anche gli oggetti che incoraggiano o rinforzano la pace 
possono provenire da Syrania, insieme a quelli che potenziano le 
capacità diplomatiche dei personaggi.
Valute Incommensurabili 
d8 Valuta
1
Lacrime d’Angelo. Queste monete translucide sono una delle 
poche valute riconosciute nell’Incommensurabile Mercato. Sono 
prodotte dal Trono del Commercio e riconosciute dalla maggior 
parte delle dominazioni e delle virtù. Per praticità si può assegnare 
loro un valore in monete d’oro, quindi, per un servizio minore, una 
dominazione potrebbe pagare agli avventurieri 100 monete d’oro 
in lacrime d’angelo. Possono tornare utili se si vuole ordinare da 
bere in taverna senza dovere dare in cambio la propria anima.
2
Frammenti del Drago. I frammenti del drago si trovano 
esclusivamente su Eberron, e ci sono mercanti estremamente 
interessati al loro commercio, specialmente i frammenti del drago 
Khyber, che possono essere utilizzati per vincolare gli spiriti.
3
Fortuna. Certi mercanti ti fanno spendere una fortuna… letteralmente. 
La fortuna è misurata in “dadi”. Ogni dado speso permette al DM 
di scegliere un successivo tiro di d20 del personaggio e imporgli 
svantaggio. Quindi, se per acquistare un oggetto un personaggio 
spende cinque dadi, lo aspettano cinque tiri difficili nel suo futuro.
4
Merci. Molti mercanti vogliono soprattutto merci che possano 
poi rivendere. Non sempre ciò che interessa un immortale viene 
considerato prezioso da un mortale; un oggetto unico al mondo o 
carico di valore emotivo può attrarre un mercante incommensurabile 
anche se non produce alcun effetto particolare. Quindi può accadere 
che presso un mercante, un ricordo a cui si è molto affezionati possa 
valere più di un oggetto magico leggendario.
5
Organi Rari. Alcuni mercanti trattano parti del corpo di creature 
rare: corni di unicorno, un cuore di drago, l’occhio di un demone. 
Potrebbero anche accettare di vendere qualcosa in cambio di 
consegne future, ma generalmente c’è un limite di tempo per 
completare la transazione.
6
Servizi. I mercanti possono anche vendere merci in cambio 
dell’impegno a fornire un servizio, immediatamente o in un 
secondo momento. È importante ricordare che le promesse 
espresse nel Mercato hanno un grande peso: chi non rispetta un 
impegno può ritrovarsi davanti a un tribunale di Daanvi.
7
Una Canzone. Non deve trattarsi necessariamente di una canzone, 
ma alcuni mercati accettano di vendere merci in cambio di un 
qualunque tipo di esibizione. In genere il valore è dato dalla qualità 
dell’esibizione: è possibile acquistare un pugnale con una canzone, 
ma deve essere un’esibizione epica. Potrà il personaggio effettuare 
con successo una prova di Carisma (Intrattenere) con CD 20?
8
Un’Anima. Benché non sia un metodo di pagamento 
usuale, alcuni immortali chiedono l’anima… ma non quella 
dell’acquirente. In genere si tratta di promettere di uccidere 
qualcuno! Un’anima fatta oggetto di questo tipo di accordi alla 
morte del suo possessore diventa proprietà dell’immortale e non 
viene trasportata a Dolurrh. Questo blocca qualunque possibilità 
di risorgere l’individuo finché la sua anima non viene riscattata.

--- PAGE 206 ---
205
Capitolo 5   |   Piani di Esistenza
MARCO MA4PS BERNARDINI
Storie di Syrania
Mentre viaggiano per le proprie missioni, gli angeli possono 
imbattersi in ogni genere di storia, e l’Incommensurabile 
Mercato è una risorsa preziosissima per tutti i personaggi così 
fortunati da riuscire a trovarlo. L’Ultima Spiaggia può essere 
un luogo interessante in cui un potente avversario potrebbe 
organizzare un incontro con i personaggi: quale luogo migliore 
per un negoziato del piano della pace? Data la versatilità e la 
ricchezza di opportunità offerte dall’Incommensurabile Mercato, 
il DM potrebbe volere limitare l’accesso a Syrania: anche se 
gli avventurieri trovano una porta secondaria, la sua apertura 
potrebbe essere possibile solo in determinati periodi, o richiedere 
un particolare sacrificio.
Virtù Curiosa. Gli avventurieri entrano in possesso di un curioso 
oggetto, impermeabile a ogni tentativo magico di determinarne 
poteri e storia. A questo punto, un collaboratore dei personaggi o 
una creatura che li osserva da lontano si rivela un angelo di Syrania 
inviato proprio per tenerli d’occhio. L’oggetto è un potente artefatto 
extraplanare; la virtù non vuole sottrarre l’oggetto ai personaggi, 
ma piuttosto osservare quali effetti produce sul portatore e sul 
mondo circostante. La virtù è la chiave per fare funzionare il potente 
artefatto… ma i personaggi come prenderanno il fatto di essere le 
cavie da laboratorio di un celestiale?
Inseguimento nel Mercato. Un nemico degli avventurieri 
si è già servito in passato di potenti armi esotiche: esplosivi di 
Shavarath, una lama d’ombra di Mabar, un’armatura forgiata 
a Fernia. Gli avventurieri riescono a mettere all’angolo il 
suo fornitore, ma questo riesce a fuggire attraverso un 
portale, e quando lo inseguono, i personaggi si ritrovano 
nell’Incommensurabile Mercato. Riusciranno a trovare il loro 
nemico nel Mercato? E se sì, come gestiranno la situazione in un 
reame in cui la violenza è pressoché impossibile?
Conoscenza Celestiale. Gli avventurieri devono ottenere un 
testo contenente informazioni particolarmente delicate, e l’unico 
che potrebbe possederlo è una dominazione della conoscenza di 
Syrania. Riusciranno gli avventurieri a raggiungere la guglia che 
contiene la biblioteca del celestiale? E cosa chiederà questi in 
cambio dell’informazione? Gli avventurieri cercheranno di pagare 
il prezzo o tenteranno di trafugare ciò che gli occorre?
Angeli Caduti
A volte le virtù di Syrania si recano sul Piano Materiale per 
condurre ricerche commissionate dalla loro dominazione. Celano 
la loro vera natura mediante la magia, rimanendo invisibili o 
mantenendo al minimo le interazioni con i mortali. A volte capita 
che una dominazione desideri avere un’esperienza diretta del 
Piano Materiale, magari mentre segue una pista o studia un 
gruppo di individui particolarmente interessante. Questo tipo di 
avventure possono però rivelarsi pericolose, perché perfino un 
angelo può cadere.
Molti sapienti ritengono che entrare in contatto con il suolo 
di Eberron renda gli angeli vulnerabili all’influsso di Khyber e dei 
signori supremi; secondo altri per le dominazioni, la venerazione 
dei mortali (l’energia positiva che sostiene la Corte Imperitura) 
è una sorta di droga. Qualunque sia la verità, le dominazioni 
che entrano in contatto con i mortali corrono il rischio di 
corrompersi. Questi immortali bramano l’adorazione dei mortali, 
e spesso cercano di dominarli servendosi del potere derivante 
dalla loro sfera di influenza.
Non tutte le dominazioni cadono prede di tale corruzione, ma 
quando succede, pare che non vi sia modo di tornare indietro. 
Perfino se l’angelo viene distrutto e si riforma, la corruzione resta. 
È molto improbabile incontrare un angelo del genere a Syrania; di 
solito gli angeli corrotti vengono privati per sempre del potere di 
volare e vengono condannati a girovagare per il Piano Materiale 
come idoli radiosi.
Thelanis, la Corte Fatata
In ogni cultura ci sono le favole: storie 
che utilizzano l’esagerazione e gli 
elementi soprannaturali per mettere 
in guardia i bambini dalle conseguenze 
di un cattivo comportamento o per 
dimostrare le virtù della società. Il 
Breland racconta le favole del 
Principe Addormentato, 
condannato al sonno da 
una megera crudele, 
finché non viene salvato 
dal coraggio della Figlia 
del Taglialegna. Nelle 
Rocche di Mror c’è la 
favola più antica di 
tutto il Breland, in cui 
Lady Narathun maledice 
il figlio di Doldarun con 
il sonno eterno, finché 
questo non viene salvato 
dall’umile Toldorath. E i 
dar del Dhakaan raccontano l’antica 
storia di come Hezhaal, una cantatrice 
funebre che tradì l’imperò e studiò la magia 
sinistra, fece cadere il figlio del marhu in un sonno maledetto, che 
venne poi interrotto da un semplice golin’dar.
Questa è solamente una della miriade di storie che ritornano 
continuamente nelle diverse culture. I dettagli cambiano 
(l’addormentato è un principe? Il figlio del marhu? L’erede di 
Doldarun?) ma il nocciolo della storia e la lezione che impartisce 
sono sempre quelli. Ancora prima che ognuna di queste culture 
sorgesse, le storie esistevano già da qualche altra parte. In uno 
strato di Thelanis, la Signora nell’Ombra maledice un principe 
con il sonno eterno. Essa si prende cura di un giardino pieno 
di meraviglie, e tiene nascosta la propria figlia nel cuore di un 
labirinto di spine. Al livello più profondo, ecco cosa sono i folletti: 
delle storie. La driade non è uno spirito della natura; è la magia 
che noi vogliamo nel mondo quando vediamo un esile albero 
che si agita nel vento, e lo immaginiamo come una persona 
meravigliosa. Thelanis è costruito su storie iconiche, ma è anche 
la Corte Fatata; nelle sue profondità i satiri e le ninfe danzano 
nelle ombre del Palazzo della Luna, mentre il Signore Fatato 
è impegnato in vicende di immortali. È un reame fantastico, 
costruito essenzialmente attorno all’idea delle avventure, ma può 
rivelarsi letale per chi non comprende le sue regole.
Thelanis è uno dei piani più facilmente raggiungibili per i 
mortali. Basta camminare attraverso un circolo di funghi quando 
Rhaan è piena nel cielo, o seguire il suono di una musica distante 
nella foresta. Non sempre è così facile, ma può esserlo. Un passo 
sbagliato e ci si può ritrovare a Thelanis, a ripercorrere le orme 
degli eroi delle favole e a stringere pericolosi accordi con chi 
governa la Corte Fatata.
Proprietà Universali
Thelanis è imprevedibile, e la sua regola principale è che gli strati 
seguono ognuno la propria storia. Tenete conto delle seguenti 
proprietà.
Reame Incantato. I tiri salvezza contro gli incantesimi di 
illusione o di ammaliamento subiscono svantaggio. Quando una 
creatura lancia un incantesimo di illusione o di ammaliamento 
della durata di 1 minuto o superiore, la durata viene raddoppiata; 
la durata degli incantesimi con durata pari o superiore a 24 ore 
resta invariata.
Logica della Favola. Non esistono due strati di Thelanis 
perfettamente uguali. Ognuno è guidato dalla sua storia, e 
qualsiasi regola può essere elusa da una storia particolare. I 

--- PAGE 207 ---
206
Capitolo 5   |   Piani di Esistenza
tipi di danno vengono scambiati o resi impotenti; nella Valle del 
Fuoco Rubato, tutti i danni da fuoco diventano danni da freddo. 
Le prove di caratteristica che usano abilità particolari possono 
ottenere vantaggio o subire svantaggio. In un certo strato, gli 
incantesimi che fanno recuperare punti ferita potrebbero non 
avere effetto; in un altro, un bicchiere di vino potrebbe agire come 
una pozione di cura. Questi effetti variano da strato a strato, ma 
all’interno di un determinato strato sono completamente affidabili 
e devono essere coerenti con la logica della storia locale.
Il Potere delle Parole. A Thelanis le parole, e in particolare 
le promesse, hanno potere. Le creature devono fare molta 
attenzione quando stringono accordi formali di qualsiasi tipo, 
specialmente con i signori fatati; più è potente il folletto, più 
saranno gravi le conseguenze se si rompe una promessa. La 
punizione varia: infrangere in maniera leggera una promessa 
fatta a un folletto superiore può portare semplicemente un 
periodo di mala sorte, che impone svantaggio ad alcuni lanci di 
dado successivi. D’altra parte, una promessa a un signore fatato 
potrebbe detenere intrinsecamente il potere di una costrizione. 
Gli stessi folletti sono vincolati a questa regola, anche se loro ne 
sono consapevoli e sono molto cauti nel formulare promesse.
Tempo Caotico. A Thelanis il tempo è estremamente flessibile, 
e scorre a diverse velocità nei diversi strati. Gli avventurieri 
possono passare una notte a Thelanis, e poi scoprire che a 
Eberron è passato un anno. Allo stesso modo è possibile che un 
gruppo di avventurieri trovi uno strato in cui riesce a salvare un 
regno e poi governare come re e regine… solo per inciampare 
in un portale molti anni dopo e scoprire che a casa loro è 
passata solo un’ora. Spesso il tempo si rimette al passo con i 
mortali quando essi tornano a Eberron, facendoli invecchiare 
rapidamente quando sul Piano Materiale è passato più tempo, 
oppure restituendo loro la giovinezza e cancellando i decenni del 
tempo passato a Thelanis.
Abitanti
Thelanis è la patria di tutti i tipi di folletti. Gli spiritelli guizzano 
tra gli alberi, cantando alle driadi che lì abitano. Sugli alberi ci 
sono anche gli uccelli, e a chi parlasse loro, potrebbero anche 
rispondere: l’uccelli o l’albero, dipende dalla storia. La maggior 
parte degli abitanti di Thelanis ricade in una delle quattro 
categorie seguenti.
Comparse
La stragrande maggioranza delle creature di Thelanis (gli spiritelli 
della foresta, le driadi, gli uccelli e perfino gli stessi alberi) sono 
manifestazioni. Queste comparse esistono perché la storia ha 
bisogno che esse esistano, e hanno un ruolo specifico da seguire. 
Anche se la maggior parte delle comparse è costituita da folletti, 
qualsiasi creatura potrebbe apparire e interpretare un ruolo, se la 
storia lo richiedesse. Un branco di lupi? Un gigante arrabbiato? Un 
cavallo bianco che appare proprio quando serve? Tutto è possibile.
Le comparse generalmente utilizzano le loro normali 
statistiche, anche se potrebbero essere considerate folletti invece 
di altri tipi di creature. Queste creature non pensano di essere 
delle manifestazioni, ma non hanno una reale profondità, nessun 
desiderio se non le pulsioni di cui hanno bisogno per ricoprire il 
ruolo assegnato loro nella storia, e nessun interesse per il tempo 
che passa. Lo spiritello non si annoia mai della sua canzone, 
senza chiedersi nulla riguardo alla propria esistenza.
Le comparse riflettono l’assioma che le storie di Thelanis non 
cambiano. Il gigante affamato sarà sempre a guardia del pozzo. 
Se gli avventurieri sconfiggono il gigante, saranno gli eroi del 
giorno e sembrerà un trionfo; ma se tornano alla baronia in un 
secondo momento, il gigante sarà di nuovo lì, o forse ci sarà un 
gigante straordinariamente simile, e non si ricorderà di loro o non 
ammetterà la loro vittoria precedente. Come regola generale le 
comparse non possono abbandonare il loro posto o lasciare lo strato.
Tuttavia le comparse di Thelanis possono evolvere, molto più 
delle manifestazioni degli altri piani. Quando il barone conduttore 
concede il cavallo bianco a un avventuriero, questo diventa un 
cavallo mortale e l’avventuriero lo può anche portare con sé 
quando fa ritorno nel suo piano. Le comparse che gironzolano 
nelle zone di manifestazione diventano folletti mortali, e 
rimangono a vivere in quella zona finché non muoiono. Una 
comparsa può evolvere anche ottenendo un ruolo più importante 
nella storia. Un singolo spiritello non possiede neanche un 
nome, ma se gli avventurieri lo convincono ad aiutarli, e il suo 
ruolo diventa determinante per sconfiggere il gigante del pozzo, 
non sarà più uno spiritello senza nome ma diventerà Jack lo 
Svelto, o qualsiasi altro nome gli daranno gli avventurieri. Se 
una manifestazione diventa mortale potrà andare ovunque 
desideri, potrà persino lasciare lo strato e seguire gli avventurieri 
a Eberron… ma se muore, sarà per sempre. D’altra parte, una 
manifestazione può evolvere e diventare un folletto superiore. In 
questo caso esso rimane immortale, ed è ancora vincolato alla 
sua storia, ma con un ruolo più importante e con più personalità.
Eladrin e Altri Mortali
Esistono due tipi di mortali a Thelanis. Al primo tipo appartengono le 
comparse che sono diventate reali e si sono separate dalle loro storie 
originali. Al secondo tipo, coloro che sono nati mortali e hanno le 
loro culture e le loro città. Tra questi, i principali sono gli eladrin, che 
abitano nelle guglie fatate della Valle della Luce Lunare. Ogni guglia 
è governata da un signore fatato, ed è caratterizzata da una storia 
precisa che influenza gli eladrin locali. Gli eladrin non sono vincolati 
alla loro storia come gli altri folletti, ma la magia del piano li spinge a 
una profonda devozione verso la propria guglia e il loro governante. 
Essi cacciano, organizzano festeggiamenti, assistono il loro capo 
negli intrighi della Corte Lunare; raramente c’è altro nella loro vita. 
Nonostante ciò, sono esseri mortali: si innamorano, hanno figli, 
nascono e muoiono. Quando un eladrin abbandona la sua guglia, che 
lo faccia per girovagare per Thelanis o per Eberron, spesso impara ad 
apprezzare maggiormente lo scorrere del tempo. Per un eladrin può 
essere difficile adattarsi a vivere in un mondo ordinario; in confronto 
alle meraviglie della Corte Fatata c’è veramente poca bellezza per i 
folletti nel Khorvaire. Più a lungo un eladrin vive nel mondo mortale, 
più mortale diventa: è per questo che i personaggi giocanti eladrin 
sono considerati umanoidi (ed elfi) piuttosto che folletti.
Per gli eladrin di Thelanis l’aspetto stagionale è sempre 
una descrizione del loro stato d’animo del momento e della 
loro natura. Tuttavia le stagioni sono utilizzate anche come 
affermazioni politiche, e riflettono il suo sostegno a quella 
stagione nella Corte Lunare; un eladrin potrebbe anche non voler 
assumere un particolare aspetto per non offendere un ospite.
Gli eladrin sono i mortali più comuni in questo strato, ma 
esistono anche alcuni mortali che sono stati portati qui da 
Eberron: gli gnomi di Pylas Pyrial, i girovaghi dei Cantori 
Verdi, i mortali scelti personalmente da uno dei signori fatati 
o le creature che accidentalmente sono finite in una zona di 
manifestazione e cercano di tornare a casa.
Folletti Superiori
I folletti superiori sono vincolati a una baronia o hanno un 
ruolo nella Valle della Luce Lunare, ma posseggono anche un 
nome, un’identità e una distinta personalità. Possono avere i 
loro programmi e i loro piani all’interno della storia del signore 
fatato, cercare amore, vendetta o altro. A volte il protagonista 
della storia risulta essere un folletto superiore; nel caso del 
Principe Addormentato gli avventurieri forse possono realmente 
incontrare l’intelligente Figlia del Taglialegna. Tuttavia spesso il 
ruolo del protagonista è lasciato agli avventurieri: a Thelanis sono 
loro che devono svegliare il Principe Addormentato.
Nonostante le loro individualità, questi folletti superiori sono 
comunque folletti: rimangono collegati al loro strato e non 
percepiscono il passare del tempo come i mortali. Essi vogliono 

--- PAGE 208 ---
207
Capitolo 5   |   Piani di Esistenza
TITHI LUADTHONG
realizzare le cose all’interno della propria storia, ma in pochi 
hanno pensieri o desideri che vanno oltre Thelanis, benché 
abbiano il potere di andare dove vogliono. Un folletto superiore può 
stabilire il proprio dominio in una zona di manifestazione collegata 
a Thelanis, o vendere strani oggetti insoliti nell’Incommensurabile 
Mercato di Syrania. Quando i folletti superiori lasciano Thelanis, 
generalmente cercano di creare una loro propria storia: sentono 
il bisogno di far parte di una narrativa che dia loro un senso. 
Qualsiasi creatura di tipo folletto può essere usata come base 
per un folletto superiore, possibilmente conferendole dei poteri 
aggiuntivi collegati alla storia che racconta. Una driade superiore 
potrebbe essere in grado di vedere attraverso gli alberi quando si 
trova in una zona di manifestazione che corrisponde alla sua casa, 
e di controllarne le bestie. Questo potere non è rappresentato da 
un incantesimo, perché il folletto non può disporne in altri luoghi: 
esso è semplicemente parte della storia.
Con l’evolversi della storia, possono crescere anche le sue 
caratteristiche… ma queste sono generalmente collegate alla 
Logica della Favola, e un potere potrebbe essere controbilanciato 
da una debolezza. Una driade superiore potrebbe essere immune 
al fuoco, a meno che qualcuno non conosca il suo nome, e in 
quel caso essa ridiventa vulnerabile nei suoi confronti. Oppure 
potrebbe essere immune ai danni perforanti ma vulnerabile ai 
danni taglienti (frecce e lance si rifiuterebbero di colpirla, ma le 
asce bramerebbero abbatterla).
Signori Fatati e Baroni Conduttori
I signori fatati sono il sostegno di Thelanis, la forza che muove la 
storia. Se i folletti superiori possono essere vincolati a una sola 
storia, la maggior parte dei signori fatati ha ispirato innumerevoli 
favole, spesso in qualità di antagonisti, ma possono essere anche 
benevoli. La Signora nell’Ombra è l’archetipo della strega potente 
che vive separata dalla società, la cui rabbia può portare una terribile 
maledizione. Essa è il cattivo del Principe Addormentato, che però 
maledice anche chi ruba dal suo giardino segreto e dispensa consigli 
a chi le si avvicina con circospezione e le porta doni. In certi casi le 
storie si riferiscono al signore fatato chiamandolo per nome. Quando 
sparisce qualcosa nelle Cinque Nazioni, la gente a Eberron sa che è 
stata rubata dal Principe Dimenticato: la sua storia viene raccontata 
nel capitolo 8. Anche altri signori fatati hanno ispirato delle favole, 
ma queste vengono rivisitate a seconda del posto in cui si narrano. 
La Signora nell’Ombra ha dato il via alla storia del Principe 
Addormentato molto tempo fa, ma a Eberron il cattivo è Lady 
Narathun, o è Hezhaal la cantatrice funebre oppure è Sora Katra. La 
Signora nell’Ombra non si preoccupa di tutto ciò: lei non ha bisogno 
dei mortali per conoscere il proprio nome.
Molti signori fatati abitano nella Valle della Luce Lunare. 
Alcuni governano sulle guglie fatate, altri abitano nel Palazzo 
della Luna; gli intrighi della Corte sono le storie che li descrivono. 
I signori fatati che governano gli strati sono conosciuti come i 
baroni conduttori, in quanto ognuno è il punto di riferimento che 
definisce la baronia. Essi si riuniscono al Palazzo della Luna per 
le feste o i conclavi, ma preferiscono abitare nella loro storia.
I signori fatati hanno un grande potere all’interno di Thelanis 
e delle sue zone di manifestazione, ma per agire nel mondo che 
c’è al di là, hanno bisogno di agenti. Alcuni reclutano gli agenti 
direttamente, lavorando insieme ai Cantori Verdi o addestrando 
i warlock o altri emissari; un signore fatato potrebbe prestare 
servizio come patrono immortale per un gruppo di avventurieri. 
Solitamente il signore fatato vuole che i suoi agenti agiscano 
coerentemente con la sua storia: il Principe Dimenticato incarica i 
suoi agenti di rubare segreti e le cose non amate. Altri invece non 
vogliono gli agenti, ma vogliono che siano i mortali a ricreare le 
loro storie, come nelle molte versioni del Principe Addormentato. 
Hezhaal la cantatrice funebre ha veramente maledetto il figlio del 
marhu molto tempo fa, e Sora Katra è un’altra persona reale che 
in qualche modo assomiglia alla Signora nell’Ombra. Né Katra né 
Hezhaal hanno servito consapevolmente la Signora nell’Ombra, 
ma lei forse le ha segretamente aiutate, o ha messo dei doni o degli 
ostacoli sul loro cammino così da far loro ricreare le storie, e senza 
saperlo sono diventate degli avatar del signore fatato. I signori 
fatati non possono essere uccisi in maniera definitiva: finché 
le loro storie vengono raccontate, i signori fatati si riformano. 
Tuttavia questo implica che un folletto superiore venga promosso 
per ricoprirne il ruolo. Il signore fatato esiste ancora, ma non sarà 
esattamente lo stesso di prima.
Il capitolo 8 comprende due signori fatati, la Regina della Foresta 
e il Principe Dimenticato, e la descrizione dei loro strati, gli obiettivi 
che hanno e come possono assistere gli avventurieri o osteggiarli. 
Ulteriori signori fatati vengono menzionati nella tabella “Signori 
Fatati di Thelanis”, ma sono solo alcuni dei molti che si trovano in 
questo piano. Per creare dei nuovi signori fatati, bisogna considerare 
le storie che vengono raccontate su di loro e come quelle storie 
possono essere replicate dalle vicende della campagna.
Signori Fatati di Thelanis
d8 Signori Fatati
1
La Regina della Foresta racconta il mistero e il pericolo delle foreste 
oscure. È protettiva verso le proprie bestie e detesta le invadenti città. 
Nelle sue favole, essa ricompensa chi rispetta la natura selvaggia e 
mostra gentilezza verso le bestie, ma diventa crudele con gli sciocchi 
che si allontanano dal sentiero o che feriscono i suoi sudditi.
2
Il Principe Dimenticato ruba le cose che vengono dimenticate 
o non apprezzate, ammassandole nel suo castello. Fa così per 
impartire una lezione (in molte favole la gente non apprezza 
qualcosa finché questa non viene rubata dal Principe), oppure 
semplicemente per assecondare i propri desideri.
3
La Signora nell’Ombra è la strega che rimane ai margini della società, 
e che possiede conoscenza e poteri molto pericolosi. Maledice tutti 
quelli che la offendono o che le rubano qualcosa, ma il suo sapere 
può essere molto prezioso, se viene avvicinata nel modo giusto.
4
Il Monarca del Raccolto è collegato alla terra che governa. Quando 
la sua gente soffre, lui è malato, quando prospera, è forte e 
vitale. Qualche volta questo monarca viene deposto e costretto 
a vagare di nascosto per le sue terre; allora viene chiamato il 
Grande Vagabondo o l’Esule. Ma egli è il legittimo governante e 
riconquista il suo posto, e chi lo aiuta viene ricompensato.
5
La Madre delle Invenzioni è un’artigiana brillante. Ciò che 
inventa dipende dalla storia; può essere un’alchimista, un fabbro 
o anche una maga che concepisce nuovi incantesimi. Spesso 
crea cose che risolvono dei problemi, ma altre storie iniziano 
quando lei crea qualcosa che causa un problema (una bestia di 
metallo che devasta la terra, o una pozione dell’immortalità che 
non garantisce l’eterna giovinezza). A seconda di come viene 
descritta, è anche conosciuta come la Vergine della Forgia.
6
Il Secondogenito è l’erede geloso che per un nonnulla perde il diritto 
a un titolo. Pianifica continuamente modi per usurpare il potere o 
rubare le cose che appartengono agli altri. In molte favole le sue 
macchinazioni finiscono male, amareggiandolo sempre più. Il suo 
titolo ufficiale alla Corte Lunare è Conte delle Marche Aride, perché i 
suoi possedimenti sono sempre inferiori a quelli dei suoi fratelli.
7
Lo Zimbello della Sorte non fa che inciampare in nuovi disastri, 
anche se invariabilmente ne esce illesa. Il suo arrivo non 
preannuncia nulla di buono per gli sfortunati che le sono vicino, 
anche se qualche volta gli altri possono approfittare del caos che 
la segue. Il suo titolo ufficiale alla Corte Lunare è Signora dei Guai.
8
Il Principe del Gelo un tempo era il Principe dell’Estate, ma il suo 
cuore divenne di ghiaccio quando chi amava scappò con un eroe 
mortale. Gli amanti fuggiti lanciarono i propri spiriti avanti nel 
tempo, e il Principe aspetta nel suo castello di lacrime gelate il loro 
ritorno e la sua vendetta. Fino ad allora egli tormenta tutti gli eroi 
virtuosi che passano per la sua strada, raccontando la storia di 
una persona buona che diventa crudele a causa di una perdita.

--- PAGE 209 ---
208
Capitolo 5   |   Piani di Esistenza
Strati
Proprio come Kythri, Dal Quor e Syrania, Thelanis possiede uno 
strato centrale circondato da strati minori. Il cuore di Thelanis 
è la Valle della Luce Lunare, dove si riuniscono tutti i signori 
fatati per le loro feste. La Valle è circondata da infinite baronie, 
ognuna delle quali rappresenta la storia di un particolare signore 
fatato. Anche se gli eladrin e i folletti si possono spostare tra gli 
strati, per i mortali è più impegnativo viaggiare verso una baronia: 
spesso è necessario un oggetto proveniente dal reame in cui si 
vuole andare, oppure i mortali devono interpretare alcuni passi 
della sua storia.
Indipendentemente dalla specifica identità di uno strato, 
Thelanis è sempre magico e ultraterreno. I suoi ambienti 
sono generalmente vivaci e meravigliosi, e anche quando sono 
inospitali e minacciosi lo sono in modo eccezionale. Sembra una 
storia, esagerata e fantastica.
Valle della Luce Lunare
Si tratta dello strato più grande di Thelanis, ed è il cuore di 
questo piano. La Valle della Luce Lunare è fondamentalmente un 
territorio incontaminato, con le guglie fatate che punteggiano il 
territorio come delle città, distanti alcuni giorni l’una dall’altra. La 
maggior parte del territorio è coperta di alberi, con meravigliose 
vallate, lucenti laghetti e un’imponente montagna. Qui è sempre 
notte, e la luna Rhaan irradia la sua luce intensa, e chiunque la 
guarda la vede sempre sopra di lui. Se la luna non si muove e 
non cambia, le stagioni però mutano: in inverno la valle è coperta 
di neve, mentre in primavera è ammantata di fiori. Il susseguirsi 
delle stagioni non ha nulla a che fare con il passare del tempo, 
ma dipende totalmente dalle vicende del Palazzo della Luna: 
la stagione in vigore indica quale corte stagionale domina in 
quel determinato momento. Questo è un aspetto cruciale della 
Valle della Luce Lunare: le cose cambiano. Le baronie sono 
immobili nelle loro storie, ma le vicende delle quattro stagioni 
rappresentano la storia raccontata dallo stesso Thelanis.
La Valle della Luce Lunare incarna l’idea comune dei folletti: 
bellezza ultraterrena e magia. Ci sono molte espressioni naturali 
di illusione (torrenti di foschia luminosa, musica eterea e canzoni 
in sottofondo). Granelli di luce svolazzano tra gli alberi. Le bestie 
della regione sono agili e aggraziate, e presentano colori e livree 
stravaganti; la maggior parte delle bestie utilizza le normali 
statistiche, mentre le bestie senzienti useranno le statistiche delle 
bestie Valenar da Eberron: Rinascita dopo l’Ultima Guerra (anche 
se queste non sono in alcun modo collegate ai Tairnadal). La 
terra è fertile, la selvaggina facile da catturare e gli avventurieri 
ottengono vantaggio alle prove effettuate per la ricerca di cibo… 
anche se la caccia non autorizzata può scatenare la collera del 
folletto locale.
La città più importante nella Valle della Luce Lunare è il 
Palazzo della Luna. Le sue torri sono costruite nei tronchi di 
quattro giganteschi alberi, ognuno dei quali riflette l’influenza di 
una particolare stagione. L’Albero dell’Estate è in piena fioritura, 
mentre l’Albero dell’Inverno è raggrinzito e spoglio. Le quattro 
stagioni sono le fazioni in cui sono divisi i folletti della Corte 
Lunare, e chi abita dentro al palazzo vive all’interno dell’albero 
corrispondente alla propria stagione. Il palazzo è pieno di intrighi 
senza fine, e i delegati negoziano alleanze con le guglie fatate e i 
baroni conduttori. Per i mortali, molti di questi intrighi possono 
sembrare irrilevanti e strani, ma per i folletti determinano quale 
stagione governerà, e quindi la tonalità emotiva dello strato. 
All’apice di ogni stagione, anche se forse è una definizione 
arbitraria in un reame che ha un rapporto totalmente casuale 
con il tempo, i folletti della stagione dominante organizzano 
un’imponente festa, che attira i signori fatati da tutto il piano; è in 
questo momento che fioriscono gli intrighi e le storie prendono 
forma, il momento dei duelli e delle dichiarazioni ardite.
Le guglie fatate sono le città della Valle della Luce Lunare. 
Ciascuna ospita un singolo signore fatato la cui storia personale 
viene riflessa dalla guglia, insieme ad alcuni folletti superiori e 
un certo numero di eladrin e altri mortali. Molte guglie fatate 
hanno la funzione di teste di ponte planari: sono collegate a 
specifiche zone di manifestazione a Eberron, e quando arriva il 
momento giusto possono scivolarvi dentro per un breve periodo. 
Normalmente, in questi momenti le guglie fatate sono nascoste 
da potenti illusioni, ma le storie raccontano di gente che è 
incappata in una di queste magiche città, che però è scomparsa 
il giorno successivo. In Eberron Ambientazione della quarta 
edizione è stata esplorata l’idea che le guglie fatate potrebbero 
essere rimaste intrappolate a Eberron dopo la Tragedia; il DM 
dovrà decidere se vorrà raccontare questa storia. Di seguito 
vengono descritte alcune delle più importanti guglie fatate:
Pylas Pyrial è la Porta della Gioia, famosa per i bardi e le feste. 
Collegata a Zilargo, ospita una significativa popolazione di 
gnomi.
Shae Joridal è la Città delle Luci di Smeraldo; i suoi illusionisti 
sono leggendari. Appare nel luogo che ora corrisponde al 
Darguun.
Shae Loralyndar è la Città della Rosa e della Spina, una guglia 
arborea che viene spesso trovata nella Landa del Crepuscolo 
delle Terre dell’Eldeen. Molti Cantori Verdi hanno dei forti 
vincoli con questa città.
Shae Tirias Tolai è la Città d’Argento e d’Osso. Collegata a 
Xen’drik, fu saccheggiata dai giganti del Dominio di Cul’sir 
e mai rivendicata; alcuni ritengono che gli elfi di Eberron 
discendano dagli eladrin di Shae Tirias Tolai. Oggi è una rovina 
infestata, che i folletti evitano.
Shaelas Tiraleth è la Corte dell’Albero d’Argento, la più grande 
delle guglie fatate. La sua governante, Shan Tira, è una 
maestra divinatrice e un oracolo molto dotato. Tutti i signori 
fatati rispettano le sue parole, e lei funge da mediatrice tra 
le stagioni della Corte Lunare. La guglia è collegata al Cyre, 
e alcune storie suggeriscono che proprio la stessa prima 
Principessa Cyre potrebbe essere stata un’allieva di Shan Tira.
Taer Syraen è la Cittadella Invernale, sede del Principe del 
Gelo. Questa guglia marziale appare in una regione arida del 
Karrnath. È strettamente alleata con il folletto dell’inverno 
della Corte Lunare.
Baronie
Ogni baronia è composta da una serie di strati che incarnano le 
storie del loro barone conduttore. In ogni baronia si trova un solo 
signore fatato, e un altro signore fatato che entra in una baronia 
senza essere invitato commette una grave infrazione, poiché la 
sua presenza disturberebbe la storia. Ogni baronia è unica, ma gli 
strati sono quasi tutti abbastanza piccoli, visto che riflettono gli 
eventi di una favola tradizionale… anche se non tutte le storie di 
Thelanis sono conosciute in ogni cultura del Khorvaire! Qualcuna 
viene descritta di seguito, ma ne esistono molte altre.
 La Selva Sconfinata e il Castello delle Cose Perdute sono 
descritti nel capitolo 8: sono le baronie della Regina della Foresta 
e del Principe Dimenticato.
L’Assemblaggio è la baronia della Vergine della Forgia. Qui 
viene celebrata l’innovazione, e qualsiasi incantesimo da artefice 
lanciato in questo strato viene considerato lanciato con uno slot 
superiore di un livello rispetto a quello utilizzato. Ci sono poche 
storie che raccontano le cose che vanno bene, mentre ce ne sono 
molte in cui le invenzioni funzionano terribilmente male: il drago 
costrutto che ha rivendicato il laboratorio e ha accumulato un 
tesoro, il labirinto che la Vergine ha progettato così bene che ci 
si è persa dentro anche lei, l’incantesimo fermare il tempo che 
non si può cancellare. Qui si possono trovare sorprendenti (e 
impossibili) artefatti, ma anche tanti pericoli.

--- PAGE 210 ---
209
Capitolo 5   |   Piani di Esistenza
TITHI LUADTHONG
L’Ombra è la baronia della Signora nell’Ombra, con i rami 
che riflettono le molte favole della sua sinistra figura. La baronia 
comprende un minuscolo regno, che serve come ambientazione 
per il Principe Addormentato e favole simili; il regno viene 
spesso chiamato Whitestone, ma il nome può anche cambiare. 
Il giardino segreto della Signora è circondato da un muro e 
protetto da creature vegetali molto pericolose, e nasconde 
fiori immaginari che un alchimista può utilizzare per fare cose 
incredibili. La torre della Signora è nascosta in un labirinto 
di spine. Qualsiasi storia che abbia a che fare con un sinistro 
incantatore che vive ai margini della civiltà potrà essere trovata 
qui.
Follia è la baronia dello Zimbello della Sorte. Qui accadono 
regolarmente grandi sventure, ma che invariabilmente conducono 
a improbabili successi. In questo strato, i risultati di 5 o meno ai 
tiri del d20 vengono sempre considerati degli 1, mentre i risultati 
di 16 o più vengono sempre considerati dei 20. Follia comprende 
un delizioso villaggio e un certo numero di minacce (un drago, un 
gigante) che non possono essere sconfitte solamente con le armi. 
Si possono tuttavia usare le prove di abilità per ottenere risultati 
che potrebbero sembrare impossibili nella realtà. Per esempio, si 
possono utilizzare prove di Persuasione o Inganno per convincere 
il drago a mangiare il proprio tesoro, con i suoi punti ferita che si 
riducono a ogni prova effettuata con successo, finché il drago non 
esplode. In tale luogo l’arguzia è più importante della forza bruta, 
anche se gli avventurieri potrebbero aver bisogno di tempo per 
scoprirlo.
Manifestazioni Planari
Di seguito vengono presentati alcuni modi in cui Thelanis può 
influenzare il mondo.
Zone di Manifestazione
Le zone di manifestazione di Thelanis, più di quelle degli altri 
piani, spesso permettono i viaggi interplanari. Le creature fatate 
vivono in queste zone, e un folletto superiore può trasformare 
una di queste zone nel suo personale dominio. Inoltre, proprio 
come i folletti possono passare da Thelanis al mondo, allo stesso 
modo i mortali possono recarsi nella Corte Fatata. Le zone in 
cui si trovano i portali condividono sempre lo stesso ambiente 
naturale dello strato a cui sono collegate, anche se non si sa 
mai con certezza dove si trova precisamente il passaggio, e per 
i viaggiatori può essere necessario del tempo per capire che 
sono finiti dall’altra parte. Sono sempre presenti, però, dei segni 
che indicano il portale: funghi disposti in cerchio, strani disegni 
creati dalla vegetazione, luci inquietanti o una fievole musica 
spettrale che gli avventurieri devono seguire. I portali si attivano 
naturalmente solo in certi momenti, spesso quando la luna Rhaan 
è piena, e, anche in questo caso, di solito bisogna comunque 
fare qualcosa che violi una nota superstizione. Se in un bosco 
si rimane sul sentiero, non c’è pericolo di incappare nella Selva 
Sconfinata. Ma se invece si segue quella musica sinistra, o se si 
caccia il cervo d’argento? La responsabilità è del singolo.
Altre zone di manifestazione riflettono le proprietà e l’influenza 
di Thelanis senza permettere il passaggio tra i mondi. Le zone 
dotate delle proprietà del Reame Incantato sono molto ricercate 
dal Casato Phiarlan e dal Casato Thuranni. Le zone con la Logica 
della Favola infrangono le regole della realtà in modi precisi: il 
Boschetto delle Promesse è una radura con un’antica fontana in 
pietra. Le storie che si raccontano nel vicino villaggio dicono che se 
uno fa una promessa a un altro, e i due la suggellano bevendo un 
bicchiere d’acqua della fontana, il primo è costretto a mantenere 
la promessa altrimenti si ammalerà fino alla morte. Gli abitanti 
del paese celebrano i matrimoni nel Boschetto. I giovani amanti 
sgattaiolano lì per le loro promesse d’amore. Persino i mercanti lo 
scelgono come luogo per concludere affari. La gente del paese non 
rompe mai una promessa fatta nel Boschetto… e gli altri?
Un’ultima zona di manifestazione è la testa di ponte: questo 
fenomeno periodicamente attira un pezzo di Thelanis dentro 
Eberron. Le guglie fatate menzionate in precedenza ne sono 
un esempio, ma una testa di ponte può essere qualsiasi luogo 
insolito: di sicuro è il soggetto di una leggenda locale, ma 
raramente viene trovato da chi lo cerca, se non solamente per 
caso. C’è una favola nelle Rocche di Mror sulla Tomba del Re 
Dimenticato, ritrovata da un viaggiatore che ne scoprì i passaggi 
più profondi cercando rifugio in una grotta. Seguendo queste 
gallerie, il viaggiatore si ritrovò in un’antica tomba. Nelle pareti 
erano incastonati gioielli, monete ricoprivano i tavoli e creavano 
pile in terra. In alcune versioni della storia c’erano dei guardiani 
a proteggere la tomba, spiriti fatti di pietra e metallo. In altre, vi 
erano trappole mortali. Un unico particolare rimane invariato 
in tutte le favole: i tesori trafugati da una tomba portano sempre 
sciagure incredibili, maledizioni che perseguitano il ladro finché 
egli non ritrova la tomba e restituisce ciò che ha rubato… o finché 
non muore.
Adiacente e Remoto
Quando Thelanis è adiacente, spuntano fuori nuove zone 
con portali. I folletti più dispettosi e crudeli possono passare 
nell’altro piano, e anche per i viaggiatori meno attenti è più facile 
sconfinare. Però ci sono sempre dei segnali che dovrebbero 
mettere sull’avviso, e in generale per passare dall’altra parte si 
deve rompere una superstizione o un tabù. Per questo, quando si 
sa che i piani sono adiacenti, bisogna essere cauti e ricordare le 
storie per evitare comportamenti imprudenti.

--- PAGE 211 ---
210
Capitolo 5   |   Piani di Esistenza
Quando Thelanis è remoto, gli effetti delle zone di 
manifestazione di questo strato sono inibiti. Le creature fatate 
potrebbero temporaneamente essere riportate su Thelanis, anche 
quelle che normalmente vivono a Eberron. In generale il mondo è 
meno magico.
Tradizionalmente Thelanis è adiacente per un periodo di 
sette anni ogni duecentoventicinque anni, ed è remoto per 
sette anni a metà di questo ciclo. Evidentemente, però, e la 
permanenza superiore al solito delle teste di ponte sembrerebbe 
testimoniarlo, qualcosa ha disturbato tale ciclo. Potrebbe essere 
una conseguenza della Tragedia… oppure la Tragedia è una facile 
giustificazione, e il vero motivo è legato ai progetti di un signore 
fatato o a quelli di una mente mortale. E nessuno sa quando 
Thelanis sarà nuovamente adiacente, né per quanto vi resterà.
Artefatti di Thelanis
Thelanis è una fonte di oggetti magici meravigliosi. I più semplici 
riguardano l’illusione o l’ammaliamento: per esempio le lenti 
dello charme o il cappello del camuffamento. Ma da Thelanis 
possono arrivare oggetti magici di qualsiasi tipo: il problema è 
che ogni oggetto porta invariabilmente con sé una storia che lo 
rende particolare. L’ascia del berserker, a cui non si può rinunciare 
finché questa non ha ucciso qualcuno amato dal suo possessore. 
La ammazzadraghi che richiama i draghi, evocando le viverne che 
il possessore deve combattere e attirando l’attenzione degli agenti 
della Camera. La sfera di cristallo che di tanto in tanto mostra di 
sfuggita cose che il possessore non vuole conoscere.
Gli oggetti di Thelanis possono anche contenere delle 
maledizioni che non sono però accompagnate da alcun beneficio. 
Il falcone di mithral è una statua che amplifica l’avidità esistente. 
Le creature generose non sono influenzate da questa magia, ma 
gli avidi provano un bisogno crescente di strappare il falcone 
al suo attuale possessore. Il falcone può così dare il via a una 
guerra tra organizzazioni criminali, o trasformare i concordian 
dell’Aurum in acerrimi nemici. Il falcone non possiede poteri 
benefici, ma la maledizione che lo accompagna può dare impulso 
a una storia.
Storie di Thelanis
Le storie di Thelanis possono iniziare prima che cominci una 
campagna. Con il permesso del DM, qualsiasi personaggio 
potrebbe essere collegato a un signore fatato, nel bene e nel male. 
Ecco di seguito alcuni esempi.
Il Patrono. Se un signore fatato è il patrono di un warlock 
o anche di un intero gruppo, potrebbe lavorare insieme agli 
avventurieri, offrendo loro benefici magici (per esempio 
incantesimi dalla lista dell’artefice o del bardo, doni oppure 
oggetti magici) in cambio di aiuto da parte dei personaggi. Gli 
obiettivi del patrono potrebbero essere collegati agli intrighi della 
Corte Lunare o ad alcuni elementi della sua storia. Potrebbe 
essere necessario che i personaggi trattino con gli agenti warlock 
di un altro signore fatato. Oppure il signore fatato potrebbe volere 
che gli avventurieri ricostruiscano la sua storia nel presente, per 
trasformare uno dei personaggi nel suo avatar, o nell’avatar di uno 
dei suoi nemici.
Benedizione o Maledizione? Non è necessario essere un 
warlock per attrarre i poteri di un signore fatato. Un artefice 
potrebbe essere benedetto dalla Vergine della Forgia: i suoi 
artifici non deriverebbero dalla scienza arcana, ma il personaggio 
creerebbe semplicemente cose impossibili e stravaganti. L’ira 
di un barbaro potrebbe essere una maledizione della Signora 
nell’Ombra, scagliata contro un antenato e tutt’ora in corso. Tutti 
gli altri membri della famiglia del personaggio sono stati uccisi 
da questa furia: il barbaro cercherà di rompere la maledizione 
o vorrà vivere il più possibile libero finché questa non lo 
consumerà?
Favole Fatate. I signori fatati e le baronie sono la fonte delle 
favole fatate. Si può attingere alle favole più amate del proprio 
mondo per creare un’avventura, aggiungendo un tocco di 
Eberron. Queste trasposizioni inducono nei giocatori un senso 
di familiarità con la storia, proprio come gli abitanti di Eberron 
potrebbero essere affezionati a queste fiabe archetipiche, messe 
in scena innumerevoli volte attraverso le culture e le generazioni. 
Quindi il Principe Addormentato segue chiaramente lo stesso 
schema di base della Bella Addormentata o di Biancaneve, ma 
con un tocco di Eberron: ed ecco Sora Katra e il principe del 
Breland!
Rapito dai Folletti. Ogni personaggio, da piccolo, potrebbe 
avere vagato in una zona di manifestazione, essere incappato 
in una guglia fatata o avere catturato l’attenzione di un signore 
fatato ed essere stato portato a Thelanis. Un bardo potrebbe 
avere imparato la propria arte a Pylas Pyrial. Le caratteristiche 
di un druido potrebbero essere collegate solo secondariamente 
alla natura e principalmente alla magia del signore fatato. 
Potrebbe essere che un warlock non abbia un patrono, ma che 
sia il figlio adottivo della Signora nell’Ombra, e abbia imparato 
i suoi trucchi guardandola. Se è questo il caso, un giorno il 
personaggio potrà tornare felicemente a Thelanis o ne è stato 
scacciato? È stata la Signora nell’Ombra a incoraggiarlo ad 
andarsene via, o l’avventuriero è scappato dal labirinto di spine 
dove lo teneva prigioniero (per il suo bene, naturalmente)? E 
ancora: il personaggio ha, tra i folletti di Thelanis, un amore o un 
rivale? Con il permesso del DM, un personaggio rapito dai folletti 
come quelli descritti sopra, di qualsiasi razza, potrebbe sostituire 
il proprio privilegio di background con il privilegio Natura Fatata 
fornito nel riquadro.
Privilegio Alternativo: Natura Fatata
A causa del tempo che ha passato a Thelanis, questa creatura 
si trova più a proprio agio con i folletti che con quelli della 
propria razza, e spesso i folletti lo accolgono con calore. Questa 
situazione non offre protezione dai folletti ostili, ma i folletti che 
non sono aggressivi parlano più volentieri con il personaggio, 
potrebbero offrirgli un passaggio sicuro nel loro territorio e 
persino condividere delle storie con lui. I folletti inferiori si 
nascondono anche nel mondo, spiriti minori che vivono negli 
armadi e nelle radure, e questi spiriti potrebbero spuntare 
per offrire un piccolo aiuto o un consiglio. Però non bisogna 
dimenticare di offrire sempre una ricompensa per i servizi 
ricevuti, basta anche solo del cibo o una canzone in regalo.

--- PAGE 212 ---
211
Capitolo 5   |   Piani di Esistenza
MARCO MA4PS BERNARDINI
Xoriat: Il Reame della Follia
Il tocco di Xoriat deforma la carne e 
corrompe la mente. Gli abitanti di questo 
reame così particolare cercano di 
trasformare o di distruggere tutto ciò 
che è naturale, e anche il minimo 
contatto con esso è pericoloso.
Per lo meno questa è l’opinione 
comune: ma non è del tutto vero. 
Il titolo del piano, “Reame 
della Follia”, è un’etichetta 
applicata dagli abitanti 
di Eberron basata sulla 
percezione che una stretta 
interazione con Xoriat possa 
interferire con la capacità di 
comprendere la realtà. Ma gli 
illithid chiamano Xoriat il Reame 
delle Rivelazioni… che potrebbe 
essere più esatto.
Laddove Lamannia incarna il 
mondo naturale, Xoriat invece rappresenta 
l’innaturale. Si tratta di una finestra nei meccanismi della realtà 
che i mortali normalmente non vedono, qualcosa che essi non 
sono in grado di gestire. Implica che il tempo e lo spazio, l’ordine 
e il caos, la guerra e la pace… siano tutte invenzioni.
Queste sono le fondamenta su cui sono costruite le vite degli 
esseri mortali… ma cosa si cela sotto? Cosa c’era lì prima che 
la casa fosse costruita, e cosa ci sarà dopo? Xoriat possiede le 
risposte a questi interrogativi, e a infiniti altri.
Anche se la questione è ampiamente sottovalutata, tutti gli esseri 
mortali hanno un legame con Xoriat. I mortali sognano a Dal Quor.  
Shavarath scatena la rabbia mortale. Mabar nutre le ombre mortali, 
mentre Irian conserva la loro scintilla di luce. Quando i mortali 
muoiono, le loro anime sono attratte fino a Dolurrh. I mortali sono 
influenzati da tutti i piani, e l’influenza di Xoriat porta il desiderio 
di interrogare la realtà. Ciò può rivelarsi fonte di ispirazione, 
specialmente per gli artisti; aiuta la gente a sfidare i propri pregiudizi 
e a vedere le cose con occhi completamente nuovi. Ma Xoriat è anche 
il sole che scioglie le ali di coloro che si avvicinano troppo. Fino a una 
certa distanza la sua influenza può essere una forza positiva, ma i 
mortali che si spingono troppo oltre possono perdere il contatto con 
la propria realtà nativa e smarrire la capacità di destreggiarsi nel 
mondo naturale. Quindi Xoriat si rivela un posto molto pericoloso, 
ma il piano in sé non è malvagio né distruttivo. Esso è parte 
dell’equilibrio universale, i suoi concetti sono fondamentali quanto 
quelli degli altri piani. Irian porta la vita, Lamannia è la matrice della 
natura, Daanvi fornisce l’ordine che guida. Xoriat offre un assaggio 
di ciò che si cela sotto e dietro, di come potrebbe essere la realtà 
altrimenti, e di come essa è veramente.
Proprietà Universali
Agli occhi di un mortale, Xoriat può sembrare più caotico di Kythri. 
Tuttavia questo piano non è definito dall’idea di caos; piuttosto 
sono i mortali che non comprendono la logica che guida i suoi 
cambiamenti. Inoltre il costante cambiamento che muove Kythri 
è comunque sempre naturale: fuoco e lampi, pietra e acqua. A 
Xoriat invece un tornado potrebbe essere fatto di inchiostro. Ogni 
granello di sabbia di una tempesta potrebbe essere un busto in 
miniatura della Regina Aurala dell’Aundair, o un minuscolo cuore 
pulsante. Non è semplicemente caotico; è innaturale.
Magia Imprevedibile. Subito dopo avere lanciato un incantesimo 
di 1° livello o superiore, una creatura deve tirare i dadi sulla tabella 
“Impulsi di Magia Selvaggia” nel capitolo 3 del Player’s Handbook.
Rivelazioni Pericolose. Ogni volta che una creatura completa 
un riposo breve o lungo, o viene ridotta a 0 punti ferita, deve 
effettuare un tiro salvezza su Carisma con CD 14. In caso di 
fallimento, essa è colpita da una forma casuale di follia a breve 
termine (vedere capitolo 8 della Dungeon Master’s Guide). Se, in 
seguito, fallisce nuovamente questo tiro salvezza, l’effetto della 
precedente follia viene sostituito con uno nuovo.
Il Tempo è un’Illusione. A Xoriat il tempo è inaffidabile, più che 
in ogni altro piano. Gli avventurieri possono rimanere intrappolati 
nel Reame della Follia per un lasso di tempo che può sembrare 
una vita intera, per poi scoprire che a Eberron è passato solamente 
un momento. È anche possibile che ritornino a Eberron prima di 
quando erano partiti, restando potenzialmente bloccati in un altro 
tempo, come spiegato nella sezione seguente.
Strana Realtà. Le cose su cui fanno affidamento gli avventurieri 
(gravità, tempo, la loro stessa identità) a Xoriat non sono sempre 
attendibili. Quando i personaggi entrano in un nuovo strato, il DM 
può scegliere una proprietà dalla tabella “Proprietà di Xoriat”. Questa 
può essere applicata per tutto il tempo che gli avventurieri rimangono 
nello strato, o può cambiare quando inizia un combattimento, quando 
qualcuno ottiene 1 come risultato al tiro del d20, o in qualsiasi 
altro momento decida il DM. Contro questi effetti non esistono tiri 
salvezza, e un effetto colpisce tutte le creature che si trovano nello 
strato, finché il DM sostituisce quella proprietà con una nuova. 
Quando si descrive una proprietà, non bisogna limitarsi a descriverne 
l’effetto, ma è auspicabile spiegare come si manifesta. Velocità e 
lentezza riflettono un cambiamento nello scorrere del tempo del 
Proprietà di Xoriat
d13
Tratto
1
Le creature possono camminare su qualsiasi superficie: muri, 
pavimenti, soffitti. Se una creatura cade, la direzione della 
caduta sarà casuale, non necessariamente verso il pavimento.
2
Le creature si trovano sotto l’effetto dell’incantesimo lentezza.
3
L’aria all’interno della regione si comporta come un fluido. Non 
c’è rischio di affogare, ma le creature devono muoversi nuotando, 
e vengono applicati tutti gli effetti del combattimento sott’acqua.
4
Le creature si trovano sotto l’effetto dell’incantesimo velocità.
5
Le creature si trovano sotto l’effetto dell’incantesimo immagine 
speculare, e i duplicati distrutti non riappaiono.
6
Quando una creatura viene colpita con un attacco, essa diventa 
invisibile fino all’inizio del proprio turno successivo.
7
Le creature possono utilizzare un’azione bonus per 
teletrasportarsi fino a 9 metri in uno spazio non occupato che 
esse siano in grado di vedere.
8
Le creature si trovano sotto l’effetto dell’incantesimo 
individuazione dei pensieri, ma non possono usarlo per sondare 
più a fondo i pensieri di un’altra creatura.
9
Le creature si trovano sotto l’effetto dell’incantesimo forma 
gassosa, e diventano nuvole di energia pensante. Le creature 
che assumono questa forma possono parlare (i loro pensieri si 
trasformano in suoni).
10
Le creature assumono le sembianze di una creatura casuale 
della regione. Questo non ha effetti sulle caratteristiche, e 
la taglia rimane invariata (quindi se un halfling assume le 
sembianze di un orco, sarà un orco piccolo).
11
Le creature ottengono vista pura entro un raggio di 18 metri.
12
Le creature sono vulnerabili ai danni psichici, anche quelle che 
normalmente ne sono immuni.
13
Le dimensioni dipendono dalla prospettiva: quella montagna 
che si vede all’orizzonte è enorme oppure la si può prendere 
con una mano? Tutte le creature si trovano casualmente sotto 
l’effetto dell’incantesimo ingrandire/ridurre. All’inizio del proprio 
turno, una creatura tira 1d3. Se il risultato è 1, la sua taglia è 
ridotta; se ottiene 2, la creatura mantiene la sua taglia normale; 
se ottiene 3, la sua taglia è ingrandita.

--- PAGE 213 ---
212
Capitolo 5   |   Piani di Esistenza
luogo. Quando le creature usano individuazione dei pensieri, esse 
possono udire i pensieri degli altri scorrere attorno a loro come se 
fossero musica, e se si concentrano su una singola creatura sono in 
grado di tradurre il significato della melodia. Ogni effetto riflette una 
strana nuova proprietà della realtà dello strato.
Xoriat e il Labirinto della Realtà
C’è una logica nella struttura dei piani. Irian è l’inizio, dove 
nascono i nuovi semi. Mabar è la fine, che consuma ogni cosa. 
Qualche volta il tempo scorre a velocità differenti nei diversi 
piani, ma si muove sempre in avanti… tranne che a Xoriat.
Bisogna immaginare il tempo come un labirinto e il Piano 
Materiale come un ratto che vi si muove dentro, con gli altri piani 
che lo circondano come una corona. Così funziona anche la Profezia 
Draconica. Questa non dice cosa accadrà effettivamente, perché 
ciò non è stato ancora deciso. È una sorta di piano di viaggio nel 
labirinto, nel quale è indicato che se una creatura svolta a sinistra al 
punto “La Regina Aurala viene assassinata” e poi svolta a destra al 
punto “Il Breland diventa una democrazia”, raggiungerà il punto “Sul 
Khatesh è libera dalla sua prigione”. La Profezia mostra la strada 
che si deve percorrere per raggiungere il risultato desiderato: una 
mappa per le molte possibilità esistenti nel futuro.
Xoriat, invece, non è legato al ratto. Esso fluttua sopra al labirinto. 
Quindi, quando abbandonano Xoriat gli avventurieri potrebbero 
tornare nel tempo sbagliato, scendendo in punto più arretrato 
del labirinto. Potrebbero ritrovarsi nell’Impero di Dhakaan, o nel 
bel mezzo della Guerra del Marchio. E, durante questo processo, 
potrebbero modificare il futuro. Potrebbero ritrovarsi ad aiutare 
Halas Tarkanan a vincere la Guerra del Marchio: i casati portatori 
del marchio del drago sarebbero annientati e dispersi prima di 
riuscire a raggiungere la gloria attuale, i portatori del marchio 
aberrante invece prospererebbero. Con tali cambiamenti il 
Khorvaire moderno sarebbe un luogo decisamente diverso. E, così 
facendo, gli avventurieri avrebbero lasciato cadere un nuovo ratto 
nel labirinto. Questo nuovo ratto diventa il Piano Materiale Primario, 
e strappa la corona di piani al vecchio ratto, trasformandosi nella 
realtà verso cui convergono tutti i piani, e il punto da dove il tempo 
scorre in avanti. L’altro ratto però è ancora lì da qualche parte, 
dimenticato e perso, rannicchiato in un angolo, ma ancora vivo. Ed 
è possibile che, se gli avventurieri tornassero a Xoriat, potrebbero 
cambiare idea; potrebbero anche ritrovare il modo per arrivare al 
vecchio ratto, e restituirgli il suo ruolo di Piano Materiale Primario. 
Quindi Xoriat offre la possibilità di cambiamenti drammatici, ma è 
sempre possibile ripristinare un passato dimenticato.
Queste considerazioni sono essenziali per comprendere i daelkyr. 
Essi si trovano al di sopra del labirinto, ma possono anche calarvisi 
dentro. Fanno esperimenti sul ratto, cambiandolo. Ma cosa succede 
se fanno troppi cambiamenti? Il ratto potrebbe anche trascinarsi 
in un angolo e lasciarsi morire, e un nuovo ratto ne prenderebbe 
il posto: forse il vecchio Primario è perduto e si fa avanti un nuovo 
mondo. I gith pensano che sia successo proprio questo al loro 
mondo, come descritto nella sezione su Kythri. I gith vivevano in 
un mondo che un tempo era il Piano Materiale Primario, e che ora 
potrebbe essere semplicemente un altro ratto perso e dimenticato 
nel labirinto. Se i daelkyr dovessero tornare e completare il loro 
lavoro, forse l’Eberron attuale verrebbe strappato via dai piani; 
esisterebbe ancora, ma come un’ombra dimenticata della nuova 
realtà centrale che ne avrebbe preso il posto.
Se tutto questo non sembra avere molto senso, è normale. 
La maggior parte degli studiosi del Khorvaire considera questa 
teoria una totale follia, e da qui prende il suo nome Xoriat. Ma altri 
potrebbero dire che invece è in linea con il mito dei Progenitori. 
Irian è l’inizio, Mabar è la fine e Xoriat potrebbe essere quel 
punto che si trova al di sopra del viaggio, l’osservatorio da cui i 
Progenitori possono studiare il proprio lavoro. Xoriat non è legato 
dalle leggi che vincolano gli altri piani, e conserva tutte le idee che 
sono state scartate. Forse i Sovrani non hanno costruito la realtà, 
l’hanno scolpita, scalpellando le cose e lasciandole su Xoriat.
Questa è una discussione metafisica di cui la maggior parte 
degli avventurieri non si dovrà minimamente preoccupare. Ci sono 
tre informazioni però che si ricavano da essa. Xoriat è un punto 
dal quale la storia e la realtà stessa possono essere modificate. I 
daelkyr le hanno modificate uno sconosciuto numero di volte. E 
da Xoriat, gli avventurieri possono modificarle essi stessi, o anche 
annullare un danno che potrebbero avere creato.

--- PAGE 214 ---
213
Capitolo 5   |   Piani di Esistenza
TITHI LUADTHONG
Abitanti
A Xoriat si trovano migliaia di colori baluginanti, sfumature mai 
viste su Eberron. Ci sono increspature nello spazio nella cui scia 
il tempo viene interrotto. Ci sono esplosioni di forti emozioni 
che vengono trasportate attraverso gli strati, e che potrebbero 
essere effettivamente vive, in un certo qual modo, ma non c’è 
verso di comunicare con loro. Questa sezione descrive alcune 
delle creature più importanti per gli avventurieri. Anche se il 
piano potrebbe ospitare altre forze definibili “vive”, in un senso 
o nell’altro, i loro processi mentali sarebbero fondamentalmente 
non umani, e tali da non riconoscere a loro volta gli esseri 
organici come viventi.
Daelkyr
I daelkyr giunsero a Eberron per corromperlo e per trasformare 
la sua gente, e indebolirono l’Impero Dhakaani prima di essere 
vincolati a Khyber. Di sei di loro si conosce esattamente il nome, 
ma ce ne sono sicuramente altri. Sono ancora nelle loro prigioni 
a Khyber, aspettando la possibilità di tornare e finire il lavoro che 
avevano iniziato… e forse per aprire la strada a una nuova realtà.
Non si sa di mortali che abbiano compiuto viaggi a Xoriat, o 
comunque di mortali che siano ritornati, per cui gli avventurieri 
sanno di intraprendere un’impresa storica. E nel viaggio essi 
fanno una scoperta sbalorditiva: anche se i daelkyr sono vincolati 
a Khyber, essi sono anche a Xoriat. Dyrrn il Corruttore, Valaara 
e Belashyrra abitano tutti in un dominio di Xoriat, scortati dai 
propri servitori ed eserciti. Questo dipende dall’inspiegabile 
rapporto di Xoriat con il tempo. I daelkyr si potrebbero trovare a 
Xoriat perché ancora non se ne sono andati oppure potrebbero 
essersi già liberati dalle loro prigioni ed essere tornati. Anche in 
questo caso, se il tempo è un labirinto, i daelkyr vi stanno sopra e 
lo guardano dall’alto, ma allo stesso tempo corrono nel labirinto. 
Non possono tornare a Eberron adesso, perché sono già lì; ma 
questo può essere il motivo per cui essi sembrano indifferenti 
alla loro lunga detenzione, perché la stanno anche osservando 
dall’alto, in tutta la sua interezza. Quindi gli avventurieri possono 
interagire con qualsiasi daelkyr a Xoriat, ma combatterli lì non 
avrà alcun effetto sulle loro azioni su Eberron. Tuttavia per gli 
avventurieri può comunque rivelarsi utile conoscere le debolezze 
dei daelkyr, o magari ottenere strumenti o armi da usare contro di 
essi nel futuro.
Aberrazioni
Gli abitanti nativi del piano sono spesso così strani che i mortali 
neanche li riconoscono come qualcosa di vivente. La maggior 
parte delle aberrazioni con cui la gente ha familiarità su Eberron 
non sono creazioni di Xoriat. Sono stati i daelkyr a creare queste 
aberrazioni, perché fossero i loro servitori, soldati e trofei di 
passate conquiste, poteri concepiti per interagire con il Piano 
Materiale e con i mortali. A Eberron la maggior parte dei daelkyr 
possiede forze assortite; i mind flayer potrebbero trovarsi a 
servire uno dei tanti grandi signori. A Xoriat, essi sono più 
segregati: i beholder sono confinati nel dominio di Belashyrra e i 
mind flayer nel reame di Dyrrn.
Quali altri orrori possiedono i daelkyr a Xoriat, che non hanno 
mai liberato a Eberron? Questo dipende in parte da quante altre 
realtà i daelkyr hanno trasformato; i mind flayer sono reliquie 
della distruzione dei gith, come i dolgrim e i dolgaunt sono ricordi 
della caduta di Dhakaan.
Normalmente le aberrazioni create dai daelkyr sono pericolose, 
ma esistono anche aberrazioni generate dagli strati stessi. Queste 
creature planari sono aliene e inquietanti, ma non costituiscono 
una minaccia se non vengono provocate. La tabella “Aberrazioni 
Native” presenta alcuni esempi.
Aberrazioni Native
d6 Aberrazione
1
I Varr sono halfling gentili, generosi e telepatici. Non sono però 
assolutamente simili ai loro cugini di Eberron: hanno occhi 
composti, lingue con barbigli e sputano acido sul cibo per digerirlo.
2
I Craiss sono minuscole creature insettoidi che conoscono in 
maniera innata il linguaggio delle creature con cui parlano. Hanno 
sempre avuto una brutta giornata e non smettono di lamentarsene.
3
[[odore di cipolla]] è una melma senziente che può assumere forma 
umanoide. È capace di produrre suoni, ma comunica con i suoi 
simili utilizzando l’olfatto, il tatto e il gusto.
4
I Cya sono esseri invisibili e incorporei che sono capaci di comunicare 
solamente animando le immagini riflesse delle altre creature.
5
[[gioia di vedere un vecchio amico]] è una razza di piante empatiche. 
Non comunica con il linguaggio, ma proiettando emozioni.
6
Gli Xaelin sono in apparenza identici agli umani, tranne che per 
il viso liscio, senza tratti distintivi e senza occhi, orecchie e naso. 
Sono dotati di vista pura nel raggio di 18 metri, ma non sono in 
grado di vedere, udire o percepire in alcun modo nulla oltre quel 
raggio. Gli Xaelin affermano di non conoscere assolutamente 
Eberron, però i loro usi e costumi emulano le culture provenienti 
da ogni periodo storico di Eberron.
Poteri del Vuoto
I daelkyr non sono le forze più potenti di Xoriat. Esistono poteri 
maggiori nel vuoto, spiriti talmente enormi e alieni che possono 
essere percepiti solamente attraverso le increspature che creano 
nella realtà. Sia la Cittadella Nascosta che Belashyrra sono idee 
nella mente di qualcosa di più grande. Ma questi poteri, sono 
assopiti? Modificano le leggi dei loro strati in maniera consapevole? 
O sono solo idee scartate dai Progenitori, dei modelli di realtà 
che alla fine furono abbandonati? Se Xoriat è il reame delle idee 
scartate, allora potrebbe essere questo ciò che muove lo sforzo 
infinito dei daelkyr per deturpare, o perfezionare, la realtà.
Strati
Xoriat è un vuoto che manca non solo della materia, ma anche dello 
spazio e del tempo, e una creatura mortale che vi entra di fatto cessa 
di esistere. Ma ci sono dei poteri in questo vuoto, e gli strati di Xoriat 
riflettono i loro pensieri. Ogni daelkyr vive in uno strato, il luogo che 
ha generato quel daelkyr; questo strato di solito è in sintonia con il 
tema espresso dal daelkyr, e il daelkyr può usare le sue azioni di tana 
mentre si trova in qualsiasi punto del proprio strato.
Tuttavia, non tutti gli strati di Xoriat sono compatibili con la 
vita mortale: esiste uno strato in cui la gravità è così intensa da 
ridurre in pezzi qualsiasi creatura fisica, e un altro in cui tutta la 
materia si trasforma in puro pensiero.
Gli avventurieri devono trovare i portali che permettono di spostarsi 
da uno strato all’altro. I portali sono elementi unici basati sulle singole 
proprietà di ogni strato, e utilizzare un portale ha sempre il suo 
prezzo. Qualche volta questo prezzo deve essere pagato in ricordi: 
il DM decide la sfumatura emotiva dei ricordi (gioia, dispiacere, 
rabbia) necessaria, e poi ogni giocatore descrive il ricordo che il 
proprio personaggio ha perso. Con altri portali il prezzo può essere 
la conoscenza, che però in questo caso non verrebbe presa dagli 
avventurieri. Al contrario, passando attraverso il portale essi vengono 
a conoscenza di un segreto che avrebbero preferito ignorare.
Esplorando gli strati di Xoriat è importante sottolineare 
l’atmosfera innaturale che pervade il piano. In aggiunta alla 
tabella “Proprietà di Xoriat” illustrata in precedenza, con gli 
effetti mutevoli che hanno un impatto sul gioco, la tabella 
“Attributi Alieni di Xoriat” presenta alcuni esempi di dettagli 
esteriori che possono caratterizzare ogni strato. Inoltre, gli 
strati di Xoriat racchiudono delle rivelazioni, che possono essere 
delle verità riguardanti gli avventurieri, che essi non vogliono 

--- PAGE 215 ---
214
Capitolo 5   |   Piani di Esistenza
però conoscere, oppure dei segreti circa la realtà stessa. Questo 
aspetto viene trattato in maggior dettaglio nella sezione “Artefatti 
di Xoriat”.
Attributi Alieni di Xoriat
d12
Effetti
1
Le creature non morte sono considerate creature viventi, e le 
creature viventi sono considerate non morte.
2
Si può capire l’ora osservando lo spostarsi del centro di gravità. Se 
si cammina sul soffitto, è mezzogiorno. Di sera si torna sulla terra.
3
In questo strato qualsiasi cosa (cibo, edifici, persino l’aria 
stessa) è viva.
4
In questo strato non esistono suoni, ma l’atto di parlare si manifesta 
con parole luminose che circondano chi parla. La musica e le 
componenti verbali degli incantesimi si rivelano con disegni di luce. 
5
Qualsiasi attacco o effetto che normalmente infliggerebbe danni 
fa invece recuperare punti ferita; qualsiasi cosa che normalmente 
farebbe recuperare punti ferita, invece infligge danni necrotici.
6
Questo strato è permeato di luce intensa, ma tutte le fonti 
di luce funzionano al contrario. Qualsiasi fonte di luce che 
normalmente crea luce intensa, qui genera oscurità, e qualsiasi 
cosa che normalmente crea luce fioca, qui invece riduce il livello 
di illuminazione a luce fioca.
7
Mentre si trovano in questo strato, le creature perdono il 
senso della vista, ma non sono considerate accecate, in quanto 
possono percepire ciò che le circonda tramite i sensi amplificati 
dell’olfatto e del gusto.
8
Questo strato è composto da una serie di piattaforme 
galleggianti. I fiumi scorrono nel vuoto.
9
La materia inorganica di questo reame, compresi tutti gli edifici 
e gli attrezzi, è invisibile.
10
Ci sono molte superfici riflettenti, ma i riflessi non coincidono 
con le azioni delle creature che vi sono mostrate.
11
Invece che di terra, la superficie del suolo è composta di 
chitina. Lo stridio degli insetti riempie l’aria.
12
I fiumi e le pozze sono composti di protoplasma vivente, che si 
allunga verso chi passa nelle vicinanze.
Cittadella Nascosta
La Cittadella Nascosta è la fortezza in cui è nato il daelkyr 
Belashyrra. Il Signore degli Occhi ha immaginato i beholder e ha 
dato vita a quella visione, e la Cittadella ospita un gruppo di affini 
ai beholder. Minuscoli occhi fluttuanti ronzano come piccoli insetti. 
Alcune creature simili a millepiedi hanno file di occhi lungo tutta 
la schiena. I veri beholder sono sempre molto concentrati nella 
contemplazione profonda di qualcosa, e non si occupano degli 
estranei, a meno che non vengano disturbati. Alcuni studiano 
degli strani dipinti, altri osservano delle pozze di scrutamento 
che riflettono immagini di Eberron e di altri piani, altri ancora 
esaminano oggetti apparentemente banali come una chiave di ferro 
arrugginito, un coniglio morto o un cappello costoso. E poi ce ne 
sono alcuni che pattugliano la Cittadella, attenti agli intrusi.
Le superfici della Cittadella sono fatte di un materiale 
iridescente, difficile anche da mettere a fuoco per gli occhi 
normali, come se i muri e i pavimenti fossero sfocati. Le sale 
sono costellate di specchi. Alcuni sono sincronizzati su un tempo 
più lento e mostrano chi si specchia più giovane di quel che è; 
altri mostrano accenni di futuro. Pozze di scrutamento rivelano 
segreti che si preferirebbe non conoscere: avvenimenti attuali su 
Eberron, scene del passato o di un possibile futuro.
Campi del Pensiero
Questo strato è il dominio di Dyrrn il Corruttore. I campi porpora 
sono immersi in una luce ultravioletta, e le sculture fluorescenti 
diffondono una luce fioca e inquietante. I contadini Varr danzano 
mentre si occupano dei campi, ma loro coltivano emozioni; 
chiunque cammini per questi campi si sente inondato da 
un’emozione potente (paura, dispiacere, rabbia, senso di colpa). 
In ogni campo c’è un avamposto con un cervello antico che, 
tramite una linea luminosa di pensiero, trasmette le emozioni alla 
torre di Dyrrn, che sorge nel cuore dello strato.
La torre di Dyrrn è una gigantesca colonna vertebrale in acciaio 
avvolta in fili brillanti di puro pensiero. Questa torre è piena di 
strumenti per modellare la carne. Vi sono pozze di sangue e 
canali di fluido amniotico, enormi organi pulsanti che aspettano 
uno scopo, e tentacoli inutilizzati che si allungano sul terreno. Gli 
avventurieri possono trovare una stanza che contiene i cloni mezzo 
formati degli stessi avventurieri… o forse i cloni sono formati del 
tutto, e considerano gli avventurieri dei malvagi doppelganger.
Le spire amplificano le caratteristiche telepatiche di Dyrrn, 
in modo da fargli sentire tutte le creature viventi che si trovano 
all’interno dello strato. Dyrrn è specializzato nella corruzione, e 
può sfidare gli avventurieri con proiezioni mentali: per esempio 
usando creature prese dalla mente stessa degli avventurieri per 
indurli a rivoltarsi contro i propri compagni.
Altri Strati
Ogni daelkyr ha la propria casa in uno strato, ma a Xoriat esistono 
infiniti strati, ognuno dei quali riflette un’idea scartata o una verità 
che rende folli. Di seguito vengono descritti alcuni esempi.
Una Casa Fatta d’Odio. Ogni personaggio vede la forma della 
casa in maniera leggermente diversa, ma tutti sentono l’odio che 
emana dalle pareti. Gli specchi riflettono le immagini delle cose 
odiate da colui che guarda, e i libri nella casa registrano le azioni 
odiose commesse da tutti i conoscenti degli avventurieri, inclusi 
loro stessi. Più a lungo gli avventurieri si trattengono all’interno 
della casa, più facile diventa odiare gli altri… o anche sé stessi.
Uno Spazio Bianco Vuoto. Sembra non esserci fine, a questo 
infinito vuoto di squallida solitudine. Per avanzare, i personaggi 
devono simulare il viaggio, fingere di muoversi, come fingono che 
le loro vite abbiano un senso. Se riescono a mantenere in piedi la 
farsa, il mondo che immaginano prenderà forma attorno a loro.
Un Rigoglioso Frutteto. Dagli alberi pendono segreti, mentre 
altri ronzano nell’aria come minuscoli uccellini. Possono essere i 
segreti degli avventurieri o dei loro nemici. Altri sono segreti che 
riguardano degli estranei, o la realtà stessa. Gli avventurieri si 
tapperanno le orecchie, o cercheranno di cogliere questi segreti?
Manifestazioni Planari
I sigilli dei Custodi dei Portali bloccano i viaggi verso Xoriat, ma 
rimangono molti modi in cui il Reame della Follia può influenzare 
il mondo.
Zone di Manifestazione
Le zone di manifestazione collegate a Xoriat sono comuni nelle 
Marche dell’Ombra, ma rare altrove. Gli effetti di una zona di 
manifestazione raramente sono drammatici come gli attributi 
alieni del piano stesso. Tuttavia, le zone di manifestazione possono 
convogliare una o più delle proprietà universali del piano. La più 
comune è la proprietà delle Rivelazioni Pericolose. Chi si sofferma in 
una zona di Xoriat spesso si ritrova con strane idee che si insinuano 
nella mente instillandogli ambigue convinzioni o modificando il suo 
senso della realtà. Queste zone possono facilmente generare i culti 
del Drago Sotterraneo; nelle Marche dell’Ombra i Custodi dei Portali 
cercano in tutti i modi di tenere le creature alla larga da queste zone, 
mentre i cultisti delle Marche le considerano luoghi sacri.
La Magia Imprevedibile è un’altra proprietà comune: tali zone 
spesso presentano una flora e una fauna innaturali, ma entrambi 
questi effetti sono inaffidabili e cambiano col trascorrere delle 
generazioni. Le proprietà Il Tempo è un’Illusione e Strana Realtà 
sono rare nelle zone di manifestazione, e potrebbero non essere 

--- PAGE 216 ---
215
Capitolo 5   |   Piani di Esistenza
TITHI LUADTHONG
sempre attive; questi effetti potrebbero attivarsi solo quando 
Lharvion è piena, o quando si compiono dei rituali innaturali.
Adiacente e Remoto
L’ultima volta che Xoriat era adiacente, i daelkyr attraversarono 
con i loro eserciti i muri della realtà e devastarono l’Impero 
Dhakaani. I sigilli costruiti molto tempo fa dai druidi Custodi dei 
Portali hanno tenuto i daelkyr vincolati a Khyber, ma hanno anche 
impedito a Xoriat di essere adiacente. Le fasi remote di Xoriat 
hanno un effetto sconosciuto, e, come Kythri, sono imprevedibili, 
anche se le fasi tendono ad andare e venire molto più lentamente 
di quanto facciano quelle di Kythri. Non esistono documenti che 
riportino tentativi di visitare Xoriat da parte di cittadini delle 
Cinque Nazioni; la maggior parte degli studiosi crede che i sigilli 
dei Custodi dei Portali impediscano tutti i viaggi planari… anche 
se qualcuno potrebbe avere segretamente costruito una macchina 
mistica in una zona di manifestazione, che incorpora dei cervelli 
illithid, o la posizione della luna Lharvion. Cosa succederebbe se 
gli avventurieri si imbattessero in un culto del Drago Sotterraneo 
proprio nel momento in cui completa il suo sinistro rituale?
Artefatti di Xoriat
Gli artefatti più comuni di Xoriat sono degli oggetti simbiotici creati 
dai daelkyr. Esempi di questi oggetti viventi si trovano nel capitolo 7 
di questo libro, e nel capitolo 5 di Eberron: Rinascita dopo l’Ultima 
Guerra. Tuttavia, gli avventurieri potrebbero casualmente trovare 
artefatti portati a Eberron dai daelkyr durante la grande incursione, o 
anche delle reliquie ancora più antiche. Uno degli effetti degli oggetti 
di Xoriat potrebbe essere la distorsione del tempo. A un livello minore, 
questo potrebbe spiegare i poteri di un mantello distorcente: esso 
mostra sempre il soggetto nella posizione in cui era pochi secondi 
prima di quella attuale. Un artefatto più potente potrebbe permettere 
di viaggiare nel tempo, o di riavvolgere il tempo in un’area ridotta. Ma 
il tunnel temporale permetterebbe il viaggio di ritorno, o coloro che lo 
usano rimarrebbero intrappolati dall’altra parte?
Xoriat è conosciuto anche perché dona il sapere della follia e la 
trasformazione fisica. Entrambi questi effetti potrebbero essere 
riflessi da doni soprannaturali, come presentati nel capitolo 7 
della Dungeon Master’s Guide. Ecco di seguito alcuni esempi:
•	 Il sangue del personaggio è sostituito con un protoplasma 
senziente che gli sussurra mentre dorme. Questo assicura i 
benefici di una benedizione della rimarginazione.
•	 Il personaggio ottiene la benedizione della comprensione, 
ma impara anche che, ogni volta che lancia un incantesimo, 
qualcosa muore. Quando lancia un trucchetto, potrebbe morire 
un roditore o un uccello. Più è potente l’incantesimo, più sarà 
significativa la morte. Probabilmente chi lancia l’incantesimo 
non vedrà mai l’effetto, ma sa che qualcuno da qualche parte 
sta pagando il prezzo della sua magia… e ancora peggio, che 
questo potrebbe essere vero per tutti gli incantatori.
•	 Il personaggio ottiene la benedizione del Valhalla. Gli spiriti 
combattenti che questa evoca sono amici di chi lancia 
l’incantesimo, presi dal futuro; il personaggio potrebbe 
ancora non averli incontrati tutti, ma si tratta di gente che il 
personaggio conosce o conoscerà.  Essi torneranno nel futuro 
in un’ora o quando scenderanno a 0 punti ferita… nel qual caso 
potrebbero morire non appena tornati nel loro tempo.
Storie di Xoriat
I sigilli dei Custodi dei Portali fanno di Xoriat uno dei piani più 
difficili da raggiungere per gli avventurieri. Tuttavia un viaggio 
a Xoriat potrebbe essere un’avventura rivelatrice. Le interazioni 
con gli abitanti di Xoriat sono per lo più limitate ai culti del 
Drago Sotterraneo e ai servitori dei daelkyr. Ciò nonostante c’è 
comunque un modo per generare delle avventure in questo piano.
Patrono Planare. Un warlock con un patrono Grande Antico 
potrebbe affermare che il proprio patrono non è semplicemente 
un daelkyr; si tratta invece di uno dei Poteri del Vuoto all’interno 
dello stesso Xoriat. Un contatto del genere non ha precedenti: 
qual è la natura di questa connessione? Il Potere potrebbe non 
conversare con il warlock, ma versare la conoscenza direttamente 
nella sua mente. Una possibilità inquietante è che il warlock non 
dovrebbe avere accesso a queste informazioni: questo fiume di 
conoscenza dovrebbe essere diretto a un potente mind flayer, ma 
in qualche modo il warlock si è ritrovato collegato a questo canale 
psichico. Ciò potrebbe fornire informazioni riguardo il culto degli 
illithid, ma il warlock è in grado di fare qualcosa a riguardo?
Un Assaggio di Futuro. Quando gli avventurieri interferiscono 
con un rituale di un culto del Drago Sotterraneo, si ritrovano 
trasportati tre anni nel futuro… e qualcosa è andato terribilmente 
storto. Forse la Tragedia si è diffusa e ha consumato il Breland. 
Forse la signora suprema Sul Khatesh ha rotto i lacci che la 
tenevano prigioniera; sotto il suo comando, i cavalieri-warlock 
dell’Aundair stanno conquistando le Cinque Nazioni. Gli 
avventurieri devono trovare un modo per tornare nel loro tempo, 
dopo aver capito cosa fare per evitare questo futuro.
Sussurri nella Foresta. Mentre gli avventurieri sono in una 
zona di manifestazione di Xoriat per combattere un culto del 
Drago Sotterraneo, uno dei personaggi riceve una rivelazione: tra 
due anni Merrix d’Cannith distruggerà il mondo. La rivelazione 
fornisce qualche informazione aggiuntiva, o si limita a questo 
puro fatto? Il personaggio sa che si tratta della verità… ma è 
una vera premonizione, o qualcosa sta cercando di attirare il 
personaggio su un sentiero oscuro?

--- PAGE 217 ---
216

--- PAGE 218 ---
217
CAROLINA CESARIO
Mentre il suo compagno perdeva l’equilibrio, Dela aveva già 
sfoderato la sua bacchetta. Le sue dita si strinsero attorno alla 
spalla metallica di Rev mentre passava freneticamente in rasse-
gna le opzioni a sua disposizione. Rusty era legato al forgiato, ma 
il suo pieno peso agganciato alla corda avrebbe potuto scalzare 
Rev e trascinarli tutti nel vuoto. Visualizzò nella sua mente i fili 
della gravità che trascinavano il nano di sotto e rimodellò quella 
trama con il pensiero, intrecciando i fili in una piattaforma mal-
leabile.
“—aaaaoOOF!” L’impatto con il disco lasciò Rusty senza fiato, 
ma lo salvò da danni seri. Dela fece ruotare la bacchetta, tirando 
a sé i fili della gravità e issando la piattaforma verso di lei. Il nano 
si alzò a sedere e diede un’occhiata in giro. “Beh, così va decisa-
mente meglio. Non potevi farlo prima? Mi sarei risparmiato la 
fatica, no?”
“Non volevo sprecare l’energia”, rispose Dela lottando per man-
tenere la concentrazione.
“Perché no? Non pensi che abbiamo scalato abbastanza per 
oggi? O anche per tutta la vita?”
Rev arrivò finalmente in cima alla rupe. Affondando le dita d’ac-
ciaio nel terreno, issò sé stesso, Dela e Gentle sull’altopiano. Dela 
diede un’occhiata intorno a sé... e poi alzò lo sguardo. L’altopiano 
era dominato da un singolo albero, gigantesco, una quercia più 
alta delle torri di Sharn. Dela avvistò un’aeronave annidata tra i 
rami, come un giocattolo gettato via da un bambino. Era la Fine 
della Tempesta. E dovevano raggiungerla in qualche modo.
Gli avventurieri di Eberron possono provenire dalle profondità 
degli oceani, dai quattro angoli del mondo e dai piani oltre 
il mondo stesso. Quando vanno all’esplorazione di Eberron, 
potrebbero rivendicare un artefatto Dhakaani o vincolarsi a un 
simbionte daelkyr. Questo capitolo fornisce alcune opzioni inedite 
riservate ai personaggi di Eberron e concepite per rappresentare 
la ricchezza della sua storia, le varietà delle sue razze e la vivacità 
delle sue culture.
Background
Questa sezione fornisce alcune opzioni di background per 
i cangianti, i goblinoidi Dhakaani e i malenti, incentrate sui 
particolari retaggi di quelle razze.
Cangiante Viaggiatore
Il personaggio è un nomade urbano che vaga da una città all’altra 
ed è foriero di cambiamenti proprio come il Viaggiatore che gli 
ha conferito i suoi doni soprannaturali. Ha trascorso l’infanzia 
viaggiando assieme alla sua famiglia, usando le sue capacità 
per sfuggire ai suoi nemici e assicurarsi che i pelle-singola gli 
fornissero ciò che gli serviva. La sua famiglia fa parte di una 
rete più vasta di clan di cangianti che gli permette di beneficiare 
dei rifugi, delle tradizioni e degli alter ego che il suo popolo ha 
diffuso in tutte le terre. Molti viaggiatori sono cangianti. Se il 
personaggio non è un cangiante, è nato da un genitore cangiante 
ed è cresciuto accanto a lui; potrebbe perfino usare i trucchi per 
il camuffamento o qualche magia di illusione per imitare le sue 
capacità.
Un viaggiatore si sente a suo agio finché è in movimento 
e non ama restare nello stesso posto troppo a lungo. Le 
tradizioni del suo popolo sono precedenti alle leggi di Galifar, 
e qualsiasi attaccamento al concetto di nazione o di proprietà 
gli è ignoto; la sua fedeltà va innanzitutto alla sua famiglia e 
ai suoi amici. Alcuni viaggiatori ignorano le leggi delle Cinque 
Nazioni o addirittura credono che ingannare i pelle-singola sia 
un passatempo e si divertono a sfidarli. Tuttavia, la maggior 
parte dei viaggiatori rispetta la gente che incontra; quando un 
viaggiatore si impossessa di un oggetto di un pelle-singola, lascia 
in cambio un oggetto di pari valore. Alcuni seminano il caos in 
nome del Viaggiatore, mentre altri tentano di capire le persone 
e di costruire dei ponti tra una cultura e l’altra. Quale sentiero 
sceglierà di seguire il personaggio?
Competenze nelle Abilità: Inganno, Intuizione
Competenze negli Strumenti: Arnesi da scasso
Linguaggi: Gergo della Pelle (vedi sotto).
Equipaggiamento: Un abito in stoffamutante (in grado di cambiare 
tra cinque abiti diversi), un oggetto insolito dal significato 
particolare e un borsello da cintura contenente 5 mo.
Stoffamutante
La stoffamascherata più pregiata è prodotta dagli gnomi di 
Zilargo e dai sarti-maghi dell’Aundair. Ma la stoffamutante 
è stata realizzata per la prima volta dai Figli di Jes e oggi i 
sarti-trasmutatori più rinomati vivono nei clan di viaggiatori 
o nelle comunità di cangianti stanziali. La stoffamutante è un 
oggetto magico comune che può mutare fino a un massimo di 
cinque modelli prestabiliti. Sebbene questo sia uno strumento 
particolarmente utile per un viaggiatore che debba assumere 
un alter ego diverso in ogni paese, è altrettanto prezioso per 
un agente della Cittadella del Re o un intrattenitore che debba 
passare da un’esibizione in una taverna comune a un’udienza 
a palazzo. La stoffamutante base può essere acquistata dal 
Casato Cannith, ma chi desidera la massima qualità e una 
trasformazione impeccabile dovrà cercare un sarto a Occhi del 
Drago o a Foglianera.
Alter Ego Nascente
Gli alter ego sono strumenti importanti per tutti i clan di 
viaggiatori. Ogni clan dispone di una serie di alter ego condivisi, 
identità che svolgono un ruolo prestabilito in una regione 
particolare. Ma questi alter ego hanno bisogno di rinnovarsi col 
passare del tempo e il personaggio ha il compito di sviluppare 
un nuovo alter ego che risulti utile al clan. Nel corso della 
sua carriera da avventuriero dovrà instaurare contatti utili e 
sviluppare una reputazione positiva per quell’identità. Può 
scegliere il suo alter ego dalla tabella “Alter Ego” o determinarne 
uno casualmente con un tiro del dado, per poi aggiungervi i 
dettagli che faranno dell’alter ego una figura originale e unica.
Capitolo 6: Opzioni dei Personaggi
I
l nano bofonchiò tra sé e sé mentre 
scalava l’imponente scogliera. “‘È il piano della 
natura, Rusty!’ ‘Sarà una bella vacanza, Rusty!’ 
Beh, questa è la peggiore vacanza che abbia 
maaaaaaa—”

--- PAGE 219 ---
218
Capitolo 6   |   Opzioni dei Personaggi
EVA WIDERMANN
Alter Ego
d8 Alter Ego
1
Mercante viaggiante
2
Fuorilegge carismatico
3
Inventore itinerante
4
Sacerdote errante
5
Cronista investigativo
6
Cacciatore di taglie
7
Cupo mercenario
8
Cantastorie acclamato
Linguaggio: Gergo della Pelle
Un viaggiatore ha imparato un linguaggio segreto che gli 
permette di trasmettere silenziosamente dei messaggi agli 
altri cangianti. Questo è un linguaggio esotico che può essere 
“parlato” soltanto dai cangianti, anche se i membri delle altre 
specie possono imparare a capirlo. Il gergo della pelle usa 
schemi mutevoli di cicatrici, tatuaggi e pigmenti che consentono 
al viaggiatore di trasmettere un breve messaggio (un concetto 
che possa essere espresso in sei parole o meno) a chiunque 
conosca il linguaggio e sia in grado di vedere il viaggiatore. 
Solitamente il messaggio è qualcosa che il viaggiatore integra 
nel suo aspetto; per esempio, una volta fissata la propria 
immagine, il viaggiatore potrebbe aggiungere uno schema di 
cicatrici che comunica agli altri cangianti viaggiatori “mi serve 
aiuto” o “tutto quello che dico è una bugia”.
Il viaggiatore può anche usare questo linguaggio per portare 
avanti una conversazione (solitamente manifestando vari 
simboli sul palmo della mano) con qualcuno che si trovi entro 
18 metri da lui e sia in grado di vederlo. Gli schemi mutevoli 
possono essere notati da altri osservatori entro 18 metri; 
se il viaggiatore desidera conversare con discrezione, può 
nasconderla effettuando una prova contrapposta di Carisma 
(Inganno) contro la prova di Saggezza (Percezione o Intuizione) 
dell’osservatore. Se fallisce, significa che l’osservatore nota i suoi 
schemi mutevoli, anche se non ne capisce il significato, a meno 
che anche lui non conosca il gergo della pelle.
Privilegio: La Faccia Giusta per il Lavoro
I clan di viaggiatori usano gli alter ego già consolidati per 
garantirsi ospitalità e informazioni ovunque si rechino. Questo 
vale nel caso di un sacerdote che riceva sostentamento dal 
tempio locale, un eroe popolare che ottenga riparo dalla gente 
comune o un soldato veterano che troverà sempre alloggio presto 
la guarnigione locale. Quando un personaggio viaggiatore arriva 
in una nuova comunità, il giocatore può consultarsi con il DM per 
determinare se in quel luogo ha già messo radici un alter ego; 
fintanto che il viaggiatore interpreterà quel ruolo, potrà ottenere 
vitto e alloggio modesti e conoscere le dicerie locali. Inoltre, 
quando il personaggio viaggiatore incontra gli altri membri del 
suo clan, può chiedere loro aiuto o informazioni, purché questo 
non li metta a rischio. Tuttavia, il rapporto funziona in entrambi 
i sensi; se un altro membro del suo clan rivolge al viaggiatore 
una richiesta ragionevole, ci si aspetta che il viaggiatore presti 
assistenza.
Caratteristiche Suggerite
Sebbene i cangianti viaggiatori possano fungere da ingannatori 
e agenti del caos, altri si sforzano di aiutare gli sconosciuti e di 
esercitare un’influenza positiva ovunque si rechino. Il personaggio 
è una carismatica canaglia, un fedele seguace del Viaggiatore o 
cerca semplicemente di tenersi fuori dai guai?
Tratti Caratteriali
d8 Tratto Caratteriale
1
Il viaggiatore adora la gente e cerca di scoprire la storia di ogni 
sconosciuto che incontra.
2
Il viaggiatore abbraccia tutte le credenze e sperimenta una 
nuova religione ogni settimana.
3
Il viaggiatore si sente obbligato a umiliare gli arroganti e gli altezzosi.
4
Ogni volta che il viaggiatore arriva in un nuovo posto, si informa 
sulle dicerie locali e sparge pettegolezzi.
5
Il viaggiatore prospera nei cambiamenti e odia la stasi.
6
Al viaggiatore non basta sconfiggere i suoi nemici; vuole anche 
ridicolizzarli.
7
Il viaggiatore va sempre in cerca di debolezze altrui che possa 
poi sfruttare.
8
Il viaggiatore adora svelare i segreti, che si tratti di conoscenze 
arcane o di semplici pettegolezzi.
Ideali
d6 Ideale
1
Libertà. Il viaggiatore si reca dove vuole e non permette alle 
regole o alle leggi di limitare le sue azioni. (Caotico)
2
Sopravvivenza. Il viaggiatore fa tutto quello che è necessario per 
garantire la sopravvivenza e la prosperità sue e delle persone a 
lui care. (Neutrale)
3
Empatia. Il viaggiatore cerca di capire tutti coloro che incontra e di 
immaginare che effetto farebbe vivere le loro vite. (Buono)
4
Cambiamento. Tutti dovrebbero sfidare le tradizioni e lottare per 
promuovere l’innovazione. (Caotico)
5
Predatore. Chiunque si lasci ingannare dal viaggiatore si merita 
il suo fato. (Malvagio)
6
Conoscenza. I segreti sono l’unica valuta che conta. (Qualsiasi)

--- PAGE 220 ---
219
Legami
d6 Legame
1
Qualcuno è morto per salvare la vita del viaggiatore ma ora 
continua a vivere attraverso di lui come uno dei suoi alter ego.
2
Il viaggiatore ha ereditato l’alter ego di un grande eroe popolare, 
ma teme di non essere all’altezza della sua reputazione.
3
Il viaggiatore ha ereditato un alter ego che ha fama di essere un 
famigerato criminale ed è determinato a riabilitarne il nome.
4
La famiglia del viaggiatore è stata tradita da un clan di cangianti 
rivali e il viaggiatore è determinato a vendicarla.
5
Il viaggiatore si è unito a una banda criminale per imparare delle 
abilità utili, poi ha abbandonato quell’identità; ha ancora a cuore 
i suoi vecchi compagni, ma tornare indietro lo spaventa.
6
Il viaggiatore ha messo in imbarazzo un potente nobile che 
aveva servito in passato; ora i sicari del nobile gli danno la 
caccia, ma una persona amata dal viaggiatore continua a 
lavorare al servizio del nobile.
Difetti
d6 Difetto
1
Il viaggiatore ignora totalmente il concetto di “proprietà privata”.
2
Il viaggiatore considera una bella storia più importante della 
verità, e trova sempre il modo di arricchire un po’ i resoconti.
3
Il viaggiatore sospetta di tutto e di tutti.
4
Il viaggiatore vive alla giornata e non pianifica mai il futuro.
5
Se il viaggiatore subisce un torto, non avrà pace finché non sarà 
vendicato.
6
Il viaggiatore ha difficoltà a essere onesto, anche con i suoi 
migliori amici.
Goblinoidi Dhakaani
Questa sezione presenta due privilegi di background varianti, 
concepiti per essere usati con la regola “Personalizzare un 
Background” presentata nel capitolo 4 del Player’s Handbook. Se 
il DM lo consente, il giocatore può usare per il suo personaggio 
qualsiasi background desideri, sostituendo Ospitalità dei Goblin o 
Uul Dhakaan al privilegio di background standard.
Privilegio di Background: Ospitalità dei Goblin
Nel corso degli ultimi decenni, i Khesh’dar hanno stabilito dei 
rifugi sicuri, e hanno piazzato degli agenti in molte grandi città 
del Khorvaire. Inoltre, molti goblin moderni amano sentire le 
storie degli antichi Dhakaan e sono ben lieti di offrire un pasto in 
cambio di una storia o una canzone. Il personaggio può trovare 
un posto in cui nascondersi, riposare o recuperare le forze presso 
una qualsiasi comunità di goblin di discreta entità. I goblin lo 
proteggeranno dalla legge e lo nasconderanno da chiunque lo 
cerchi, anche se non rischieranno la vita per lui.
Privilegio di Background: Uul Dhakaan
Il personaggio ha un legame particolarmente forte con l’Uul 
Dhakaan, il sogno dell’Impero Dhakaani. Gli capita più spesso 
degli altri di ricordare i suoi sogni e potrebbe avere un mentore 
che si offre di fargli da guida; potrebbe trattarsi del ricordo di 
un antenato o di un eroe caduto, oppure di un bardo uul’kala 
vivente. Ogni volta che il personaggio completa un riposo lungo, 
c’è la possibilità che riceva una visione, una missione o un indizio 
riguardo alla sua situazione attuale.
Malenti
Il personaggio è nato come un sahuagin nel Dominio Eterno 
del Mare del Tuono, ma le magie rituali e il sangue dei kar’lassa 
gli hanno permesso di assimilare un abitante di superficie e 
di prenderne il posto. Ora non può più tornare alla sua forma 
originale; il personaggio è a tutti gli effetti ciò che appare. È 
fisicamente indistinguibile dalla sua vittima e possiede una parte 
dei suoi ricordi, sufficiente a ingannare anche la sua famiglia e i 
suoi amici. Ma la sua mente resta quella di un sahuagin e la sua 
fedeltà va al Dominio.
Nel caso di un personaggio malenti, la prima domanda che 
deve porsi è perché il Dominio ha scelto di sostituire quella 
persona in particolare, e come la sua missione si intreccia con 
le sue attività da avventuriero. È possibile che l’unica missione 
del malenti sia di osservare i pelleasciutta, e di tanto in tanto 
riferire le informazioni accumulate a un sahuagin maestro 
delle spie; in alternativa, il malenti potrebbe avere un obiettivo 
specifico che guida le sue azioni durante le avventure. Le tabelle 
“Caratteristiche Suggerite” forniscono informazioni sulla sua 
missione.
Il personaggio è identico alla creatura di cui ha assunto 
l’aspetto; è un elfo, un kalashtar o un membro della razza della 
vittima, qualunque essa sia. Il giocatore e il DM dovranno 
decidere assieme quanto sono diffusi i malenti nel Khorvaire. 
Forse il Dominio ha piazzato molti malenti nelle Cinque Nazioni, 
oppure il personaggio potrebbe essere uno dei primi. In questo 
caso, forse è anche il primo malenti a duplicare una creatura 
di quella particolare razza o specie. La cosa potrebbe risultare 
particolarmente interessante nel caso di un kalashtar: il malenti 
ha ereditato il legame spirituale con un quori, ma cosa significa 
questo per lui? Il legame con lo spirito alieno lo cambierà? 
Analogamente, se possiede un marchio del drago, tale marchio 
sembra funzionare normalmente, ma chissà se potrebbe 
provocare qualche strana conseguenza in futuro? 
È possibile che le capacità del personaggio rappresentino 
un’ulteriore crescita magica operata su di lui dal Dominio o 
abilità appartenenti al suo lato sahuagin. Se il personaggio è 
un barbaro, la sua ira rappresenta la frenesia di sangue dei 
sahuagin? Se è uno stregone, gli incantesimi sono un dono che 
la sua vittima già possedeva o sono frutto delle modifiche dei 
sahuagin? E in che modo l’integrazione della nuova personalità 
ha influenzato il personaggio? È ancora un vero sahuagin devoto 
al Dominio? Oppure i ricordi e le esperienze della vittima lo 
inducono a mettere in discussione la sua missione?
Competenze nelle Abilità: Inganno, Intuizione
Competenze negli Strumenti: Arnesi da Scasso, sostanze da 
avvelenatore o arnesi da falsario
Linguaggi: Sahuagin
Equipaggiamento: Una conchiglia, un abito da viaggiatore e 
un borsello contenente 30 mo, che possono essere usate per 
acquistare l’equipaggiamento adeguato all’identità della vittima.
Periodo di Servizio
In quanto malenti, il personaggio si è impossessato dell’identità 
di un abitante di superficie. Ma quando è accaduto tutto questo? 
Da quanto tempo interpreta questo ruolo e quanto si sente a suo 
agio nel farlo?

--- PAGE 221 ---
220
Capitolo 6   |   Opzioni dei Personaggi
KRISTÓF KÖTELES
d6 Periodo di Servizio
1
Il malenti ha preso il posto della sua vittima in gioventù e ha dei 
rapporti ben avviati con la famiglia e gli amici della vittima.
2
Il malenti ha preso il posto della sua vittima durante l’Ultima Guerra 
e potrebbe avere combattuto personalmente in alcune battaglie.
3
La vittima del malenti è scomparsa in mare anni fa ed era 
ritenuta morta; ha fatto ritorno “miracolosamente” soltanto ora.
4
Anche i genitori o i fratelli e sorelle della vittima sono stati sostituiti 
da altri malenti, che ora fungono da spie in una grande città.
5
Il malenti ha preso il posto della vittima solo un mese fa, al suo 
ritorno da un viaggio a Capo Tempesta.
6
Il malenti ha preso il posto della vittima un anno fa, ma 
l’ha fatto in circostanze difficili e alcune delle sue vecchie 
conoscenze nutrono ancora qualche sospetto.
Privilegio: Identità Rubata
Un malenti ha assunto l’identità e i ricordi di un pelleasciutta, 
e così facendo ha ottenuto i benefici della sua posizione. Il 
giocatore può scegliere uno dei privilegi di background seguenti: 
A Grande Richiesta (intrattenitore), Contatto Criminale 
(criminale), Grado Militare (soldato), Posizione Privilegiata 
(nobile) o Rifugio dei Fedeli (accolito). Una volta scelto, il 
privilegio non può più essere cambiato. Questa è l’identità che il 
malenti ha ora assunto e il privilegio di background suggerisce 
ciò che la gente si aspetta da lui. Se il malenti possiede Rifugio 
dei Fedeli, è perché ha preso il posto di un accolito e gli altri 
seguaci della fede della sua vittima si aspettano che il malenti si 
comporti come prevede quel ruolo.
Privilegio Variante: Adattamento Acquatico
Se un personaggio possiede il background da malenti, il DM può 
consentirgli di scegliere questo privilegio di background al posto 
di Identità Rubata.
La forma assunta dal malenti non possiede alcuna reputazione 
o influenza particolare. Tuttavia è stato cresciuto magicamente 
per agire sia sott’acqua sia in superficie ed è dotato della capacità 
di respirare sott’acqua. Può farlo grazie a delle branchie situate 
lungo le sue costole, un tratto fisico che ovviamente non è 
normale per la sua specie di facciata. Se il personaggio si mostra 
a torso nudo, sicuramente attirerà l’attenzione.
Caratteristiche Suggerite
I malenti sono spie sotto copertura. Diventare un malenti 
significa rinunciare al mondo dei sahuagin che il personaggio 
ha conosciuto per tutta la vita. Questo è un atto che richiede 
una devozione e una volontà molto forti. Ma un malenti è una 
mescolanza tra la spia sahuagin e la persona per cui si spaccia; 
conserva comunque i ricordi e i modi di fare della vittima, cosa 
che può finire per erodere o fare evolvere la personalità del 
sahuagin.
Tratti Caratteriali
d8 Tratto Caratteriale
1
Il malenti adora mangiare ed è sempre impaziente di assaggiare 
nuovi cibi e bevande.
2
Il malenti esprime molti concetti usando metafore acquatiche.
3
Il malenti ha poca tolleranza per le debolezze, specialmente le 
proprie.
4
Quando si tratta di relazioni romantiche, il malenti è un pesce 
fuor d’acqua.
5
Il malenti è insaziabilmente curioso e fa sempre domande.
6
Il malenti adora l’acqua e non rinuncia mai all’opportunità di nuotare.
7
Il malenti prende sempre appunti sulle persone che incontra e le 
cose che vede.
8
Il malenti considera i popoli del Khorvaire dei barbari primitivi. 
Pur essendo uno di loro, si capisce…
Ideali
d6 Ideale
1
Vittoria. Il malenti è pronto a ricorrere a qualsiasi mezzo pur di 
sconfiggere i suoi nemici. (da Neutrale a Malvagio)
2
La Missione. Per il malenti, la missione da compiere viene prima 
dei suoi amici e della sua stessa vita. (Legale)
3
Forza. La vita è una lotta e soltanto i forti sopravvivono. Il malenti 
deve essere forte. (Qualsiasi)
4
Dedizione. Quando il malenti si dedica a un compito, arriva 
sempre fino in fondo. (Legale)
5
Conoscenza. Il malenti ha rinunciato alla sua vita di un tempo 
per ottenere informazioni per conto del suo popolo. (Neutrale)
6
Ideali della Vittima. Il malenti si trova attratto dagli ideali della 
sua vittima, che potrebbero includere strane idee come l’onore o 
la compassione. (Qualsiasi)
Legami
d6 Legame
1
Il malenti ha bisogno di apprendere il più possibile sulle nazioni 
e le culture del mondo di superficie.
2
Il malenti ha il compito di proteggere e osservare uno degli altri 
personaggi giocanti, anche se non sa perché.
3
Il malenti cerca informazioni su un signore supremo degli 
immondi e tenta di combattere i suoi agenti.
4
Il malenti vuole studiare tutte le antiche civiltà di superficie, 
come i giganti, i demoni e i goblin.
5
Il malenti vuole studiare le capacità magiche delle Cinque 
Nazioni e indagare sulla Tragedia.
6
Il malenti è interessato alle zone di manifestazione e alle 
esplorazioni planari.
Difetti
d6 Difetto
1
Il malenti non capisce i concetti di carità e misericordia.
2
Il malenti ha difficoltà a esprimere le emozioni più gentili.
3
Il malenti considera tutti quelli che incontra dei potenziali nemici 
e riflette continuamente sui possibili modi per sconfiggerli.
4
Il malenti sente spesso il bisogno di aiutare la famiglia o gli 
amici delle sue vittime.
5
Il malenti è combattuto tra la sua fedeltà al Dominio e i valori 
della sua vittima.
6
Il malenti ha ereditato le conseguenze dei terribili errori della sua 
vittima.

--- PAGE 222 ---
221
Capitolo 6   |   Opzioni dei Personaggi
Razze
Un eroe può provenire da qualsiasi angolo del mondo. Questa 
sezione descrive alcune razze e sottorazze rappresentative delle 
molte genti e culture uniche di Eberron: gli aasimar collegati 
ai piani e alle religioni di Eberron, gli elfi di Aerenal, i dar del 
Kech Dhakaan, gli gnoll del Patto di Znir e i nani delle rovine 
che di recente sono comparsi nelle Rocche di Mror. Se il DM lo 
consente, un personaggio può fare uso di una di queste opzioni 
razziali.
Aasimar
Questi rari umanoidi non sono una razza a sé stante. Gli aasimar 
sono invece individui modellati dall’esposizione alle forze divine o 
alle energie dei piani, come descritto nel capitolo 3. Le sottorazze 
seguenti riflettono alcuni degli aasimar più insoliti che è possibile 
incontrare su Eberron.
Tratti degli Aasimar della Corte
Gli aasimar della corte compaiono presso gli elfi di Eberron. In 
loro i doni celestiali degli aasimar si uniscono al lungo arco vitale 
e al sangue fatato degli elfi. Possiedono i tratti degli aasimar 
descritti nella Guida di Volo ai Mostri, più i tratti sottostanti.
Incremento dei Punteggi di Caratteristica. Il punteggio di 
Destrezza di un aasimar della corte aumenta di 1.
Età. Gli aasimar della corte maturano alla stessa velocità degli 
umani, ma possono vivere fino a 160 anni.
Retaggio Fatato. Un aasimar della corte dispone di vantaggio 
ai tiri salvezza per non essere affascinato e non può essere 
addormentato tramite la magia.
Trance. Gli aasimar della corte non hanno bisogno di dormire. 
Anziché dormire entrano per 4 ore al giorno in una profonda 
meditazione e in uno stato semicosciente. Dopo tale periodo, 
l’aasimar della corte ottiene gli stessi benefici di 8 ore di sonno 
per un umano.
Linguaggio Extra. Un aasimar della corte sa parlare, leggere e 
scrivere l’Elfico.
Guida dal Passato. A partire dal 3° livello, un aasimar della 
corte può usare un’azione per attingere al legame con i suoi 
antenati. Viene avvolto da tentacoli nebbiosi e riceve dei consigli 
sussurrati che soltanto lui è in grado di udire.
La trasformazione dell’aasimar dura per 1 minuto, o finché non 
la termina con un’azione bonus. Nel corso della trasformazione, 
l’aasimar dispone di vantaggio a tutte le prove e ai tiri salvezza su 
Saggezza.
Una volta usato questo tratto, non può usarlo di nuovo finché 
non completa un riposo lungo.
Tratti degli Aasimar Cercatori
Gli aasimar cercatori traggono il potere divino dal loro stesso 
sangue. L’aura di un aasimar cercatore può prosciugare l’energia 
vitale dei nemici e alimentare quella di chi si trova in punto di 
morte. Possiedono i tratti degli aasimar descritti nella Guida di 
Volo ai Mostri, più i tratti sottostanti.
Incremento dei Punteggi di Caratteristica. Il punteggio di 
Costituzione di un aasimar cercatore aumenta di 1.
Sudario della Vita e della Morte. A partire dal 3° livello, 
un aasimar cercatore può usare la sua azione per risvegliare il 
potere nel suo sangue, proiettando una nube di energia cremisi 
attorno a sé.
La sua trasformazione dura per 1 minuto, o finché non la 
termina con un’azione bonus. Nel corso della trasformazione, 
l’aasimar cercatore proietta luce fioca entro un raggio di 3 metri 
e alla fine di ogni suo turno, una creatura entro 9 metri da lui 
subisce danni necrotici pari alla metà del livello dell’aasimar 
(arrotondata per difetto). Inoltre, se l’aasimar cercatore o un 
alleato entro 9 metri scende a 0 punti ferita senza essere ucciso 
sul colpo, l’aasimar può usare la sua azione per preservare il 
morituro, facendolo scendere invece a 1 punto ferita. Quando usa 
questa reazione, la sua trasformazione termina anticipatamente.
Una volta usato questo tratto, non può usarlo di nuovo finché 
non completa un riposo lungo.
Variante: Aasimar Ferniano
Se i poteri dell’aasimar provengono da Fernia, è possibile usare 
la sottorazza dell’aasimar flagello descritta nella Guida di Volo ai 
Mostri, ma rinunciando ai tratti Resistenza Celestiale e Portatore 
di Luce e usando invece i tratti seguenti.
Resistenza Ferniana. Un aasimar Ferniano possiede 
resistenza ai danni da fuoco e ai danni necrotici.
Sudario di Fiamme. Quando l’aasimar Ferniano usa il suo tratto 
Combustione Radiosa, infligge danni da fuoco anziché danni radiosi.
Spirito di Fuoco. Un aasimar Ferniano conosce il trucchetto 
produrre fiamma. La sua caratteristica da incantatore per questo 
trucchetto è Carisma.
Variante: Aasimar Mabarano
Se i poteri dell’aasimar provengono da Mabar, è possibile usare 
la sottorazza dell’aasimar caduto descritta nella Guida di Volo ai 
Mostri, ma rinunciando ai tratti Mani Guaritrici e Portatore di 
Luce e usando invece i tratti seguenti.
Tocco Divoratore. Con un’azione, l’aasimar Mabarano 
può effettuare un attacco con incantesimo in mischia contro 
una creatura entro la sua portata. Se colpisce, il bersaglio 
subisce danni necrotici pari al livello dell’aasimar Mabarano e 
quest’ultimo recupera un ammontare di punti ferita pari alla 
metà dei danni inferti (arrotondando per eccesso). Una volta 
usato questo tratto, l’aasimar Mabarano non può usarlo di nuovo 
finché non completa un riposo lungo. La sua caratteristica da 
incantatore per questo tratto è Carisma.
Araldo del Destino. Un aasimar Ferniano conosce il 
trucchetto rintocco dei morti. La sua caratteristica da incantatore 
per questo trucchetto è Carisma.

--- PAGE 223 ---
222
Capitolo 6   |   Opzioni dei Personaggi
DEAN SPENCER
delle Rovine” per usare qualche idea o crearne di proprie. Queste 
mutazioni secondarie sono sì inquietanti, ma non cambiano le 
regole di interpretazione del personaggio e non conferiscono 
benefici in termini di meccaniche di gioco. Per esempio, anche se 
un nano delle rovine sembra privo di occhi, la sua vista funziona 
prodigiosamente come quella di ogni altro nano, anche se la cosa 
sfida la logica.
Mutazioni delle Rovine
d8 Mutazione
1
Capelli Innaturali. I capelli del nano sono di un colore insolito? 
Di natura ectoplasmica? Oppure si muovono animati da una 
volontà propria?
2
Pelle Insolita. La pelle del nano è trasparente? Viscida? Di un 
colore innaturale?
3
Occhi Aberranti. Gli occhi del nano sono luminosi? Invisibili? 
Assomigliano agli occhi di un animale, oppure sembrano assenti?
4
Strani Appetiti. Il nano preferisce mangiare il cibo bruciato? 
Oppure mangia i fiori? O mangia soltanto le creature vive?
5
Tatuaggi Viventi. Il nano sembra avere dei tatuaggi esotici su vari 
punti del corpo. I tatuaggi cambiano lentamente ma costantemente 
e il nano non può controllare in alcun modo la loro forma. Mostrano 
immagini, parole o sono del tutto incomprensibili?
6
Senza Età. Il passaggio del tempo influenza l’aspetto del nano in 
modo diverso dal normale. Il nano appare vecchio e decrepito, 
oppure sorprendentemente giovane a prescindere dalla sua età? 
O forse man mano che invecchia sembra ringiovanire?
7
Udito Inspiegabile. Il nano è privo di orecchie visibili, eppure 
riesce a sentire chiaramente. Percepisce i suoni in modo diverso? 
E se sì, in che modo?
8
Giunture Extra. Il nano possiede una o più giunture extra. Si 
tratta soltanto di una falange in più sulle dita? Oppure può 
piegare l’intera gamba all’indietro?
A tutt’oggi, nessuno conosce le origini o gli obiettivi (sempre che 
esistano) dei nani delle rovine. Secondo i Doldarun si tratterebbe 
di figli corrotti da Dyrrn nel grembo materno, quindi strumenti dei 
daelkyr in attesa di essere attivati. I sapienti del Clan Narathun 
affermano che potrebbero in effetti essere il prodotto di strane 
forze emanate dal Reame Sotterraneo, ma non c’è alcuna prova 
che i figli siano direttamente collegati ai daelkyr o che provino 
l’impulso a compiere azioni malvagie. A prescindere dalla verità, 
i nani delle rovine sono uno sviluppo recente. I primi figli delle 
rovine nacquero trent’anni fa e tradizionalmente i nani sono 
considerati adulti soltanto dopo i cinquant’anni di età; tuttavia, i 
figli delle rovine maturano a una velocità sorprendente (e, a detta 
di alcuni, innaturale).
I nani delle rovine sono piuttosto rari e possono nascere dai 
nani di qualsiasi discendenza. Gli Mror non sanno ancora cosa 
fare di loro, anche se il loro atteggiamento verso i simbionti 
solitamente rispecchia quello nei confronti dei nani delle rovine. I 
nani Doldarun si dimostrano ostili nei confronti di qualsiasi nano 
delle rovine che giunga nella loro terra e affermano che nessun 
nano delle rovine è mai nato nel loro clan; anche se questo è 
senz’altro possibile, si vocifera di alcuni agenti Soldorak nascosti 
presso i Doldarun che portano via questi neonati per consegnarli a 
un clan dove siano bene accetti, onde evitare che vadano incontro 
a un destino orrendo. I clan Droranath e Toldorath sono curiosi, 
ma non finiranno necessariamente per ostracizzare i nani delle 
rovine. Le famiglie Soldorak e Narathun potrebbero abbracciare 
un figlio delle rovine... ma potrebbero anche ripudiarlo, nel timore 
che gli altri clan possano usarlo per dipingere l’intera famiglia 
come corrotta. Al momento di creare un personaggio delle rovine, 
Elfi Aereni
Un elfo Aereni è nato in un mondo plasmato dalla magia e 
affinato dalla tradizione. Che sia dotato di una mente acuta, o 
animato da una profonda fede, il personaggio ha trascorso la 
giovinezza a perfezionare una delle abilità più stimate dai suoi 
antenati. Gli elfi Aereni sono descritti in maggior dettaglio nel 
capitolo 2. Quando il giocatore determina la sottorazza del suo 
elfo, può scegliere un elfo Aereni, usando le regole seguenti per 
creare il suo personaggio.
Tratti degli Elfi Aereni
Gli elfi Aereni possiedono i tratti degli elfi del Player’s Handbook, 
più i tratti seguenti.
Incremento dei Punteggi di Caratteristica. Il punteggio di 
Intelligenza o di Saggezza di un elfo Aereni aumenta di 1.
Maestria Aereni. Un elfo Aereni sceglie una competenza in 
un’abilità o in uno strumento conferitagli dalla classe, dalla razza 
o dal background. Il suo bonus di competenza relativo a qualsiasi 
prova di caratteristica effettuata per quella competenza raddoppia.
Trucchetto. Un elfo Aereni conosce un trucchetto a sua scelta 
dalla lista degli incantesimi del chierico o del mago. La sua 
caratteristica da incantatore dipende dalla classe che sceglie: 
Saggezza per il Chierico o Intelligenza per il mago.
Nani delle Rovine
I nani Doldarun affermano che ogni contatto con i Reami 
Sotterranei corrompe i Mror. Uno degli sviluppi più recenti 
sembra confermare questa teoria: la nascita sporadica di alcuni 
nani delle rovine presso i clan di Mror. Il nano delle rovine nasce 
con un simbionte personale, un’entità innaturale vincolata al 
neonato. A differenza di molti simbionti, questa entità non può 
essere separata dal suo corpo ospite e i due sono fusi assieme 
permanentemente. Molti nani delle rovine sviluppano ulteriori 
mutazioni inquietanti; il DM può tirare sulla tabella “Mutazioni 

--- PAGE 224 ---
223
Capitolo 6   |   Opzioni dei Personaggi
il giocatore dovrà decidere come è stato accolto, in base al suo 
background. È un monello o un forestiero che ha dovuto farsi 
strada da solo dopo essere stato ripudiato dalla sua famiglia? 
È un ciarlatano o un criminale, costretto a seguire un sentiero 
pericoloso dai timori di coloro che lo circondano? O forse un 
nobile, protetto e accudito dalla sua famiglia nonostante la sua 
condizione... o forse proprio a causa di essa?
Un giocatore può interpretare un nano delle rovine creando 
un personaggio con la sottorazza nanica presentata di seguito. 
Potrebbe anche decidere di attribuire le sue capacità di classe 
al suo simbionte o alle sue origini innaturali. Uno stregone 
potrebbe incanalare i suoi incantesimi attraverso il simbionte o 
altre mutazioni. Qualsiasi classe dotata di Difesa Senza Armatura 
potrebbe giustificarla come frutto di una mutazione fisica. Nel 
caso di un barbaro, la sua ira potrebbe manifestarsi attraverso 
una trasformazione attiva. Nel caso di un warlock delle rovine, il 
simbionte potrebbe essere il suo patrono: una presenza senziente 
che vive dentro di lui e che, se aiutata a crescere, gli offrirà 
ulteriori poteri.
Anche se spesso sono temuti, i nani delle rovine non sono 
intrinsecamente malvagi. Al momento di creare un personaggio 
delle rovine, il giocatore può consultarsi con il DM per definire 
gli sviluppi futuri della sua storia. Vuole che il suo personaggio 
affronti la minaccia della corruzione? Forse Dyrrn ha dei piani per 
lui? Oppure vuole che il personaggio sia un vero eroe nonostante 
il suo aspetto sinistro?
I nani delle rovine possiedono i tratti dei nani descritti nel 
Player’s Handbook, più i tratti sottostanti.
Tratti dei Nani delle Rovine
Un nano delle rovine appartiene a questa sottorazza e possiede i 
tratti seguenti.
Incremento dei Punteggi di Caratteristica. Il punteggio 
di Carisma di un nano delle rovine aumenta di 1. Anche se il 
simbionte può apparire inquietante a livello fisico, un nano delle 
rovine dimostra una personalità forte e un fascino misterioso.
Simbionte Personale. Un nano delle rovine è vincolato a 
un’entità aliena. Fa parte del suo corpo e non può essere rimossa. 
Il suo simbionte possiede una capacità soprannaturale minore, 
che può usare a beneficio del nano.
Il nano sceglie un trucchetto dalla lista seguente: fiotto acido, 
guida (solo sé stesso), infestazioneGOX, luce, mano magica, raggio 
di gelo, spruzzo velenoso. Fintanto che il simbionte personale 
è interamente scoperto, il nano delle rovine può lanciare quel 
trucchetto. Il nano può decidere di celare il simbionte, ma può 
lanciare il trucchetto che ottiene con questo tratto solo finché il 
simbionte è scoperto.
Quando il nano completa un riposo lungo, può mutare 
il simbionte per ottenere dei benefici diversi; quando lo fa, 
può selezionare un trucchetto diverso da questa lista. La sua 
caratteristica da incantatore per questo trucchetto è Carisma.
Il giocatore dovrà definire assieme al suo DM l’aspetto del 
simbionte del personaggio. È organico, di natura chiaramente 
aliena e quando il personaggio lancia un trucchetto con questo 
tratto dovrebbe risultare evidente che esso trae origine dal 
simbionte. Un simbionte che lancia mano magica potrebbe essere 
un sottile tentacolo o un insetto ectoplasmatico che esce dal 
corpo del personaggio ed effettua l’azione. Un tentacolo oculare 
che si protende dalla spalla del personaggio potrebbe conferirgli 
guida studiando la situazione e consigliandolo telepaticamente... 
o colpire i suoi nemici con un raggio di gelo. Infestazione 
potrebbe riflettere una nube di insetti che aleggia costantemente 
attorno a lui.
Padronanza del Simbionte. Il nano delle rovine può entrare in 
sintonia con un oggetto magico che possieda la proprietà Natura 
Simbiotica, tale oggetto non conta per il limite massimo di 
oggetti con cui è possibile entrare in sintonia. Inoltre, dopo avere 
completato un riposo lungo, il nano delle rovine può terminare 
la sua sintonia con un oggetto magico che possieda la proprietà 
Natura Simbiotica.
Ghaal’dar Dhakaani (Hobgoblin) 
Gli hobgoblin Dhakaani sono noti come ghaal’dar, “popolo 
possente”, da non confondere con le tribù Ghaal’dar che 
dominano il Darguun. I ghaal’dar sono soldati, studiosi e 
condottieri stimati per la loro versatilità e lungimiranza. Un 
personaggio ghaal’dar possiede i tratti seguenti.
Incremento dei Punteggi di Caratteristica. Il punteggio di 
Costituzione di un ghaal’dar aumenta di 2.
Età. I ghaal’dar maturano allo stesso ritmo degli umani e 
hanno un arco vitale analogo.
Taglia. I ghaal’dar misurano tra gli 1,5 e gli 1,8 metri d’altezza e 
pesano tra i 75 e i 100 chilogrammi. Un ghaal’dar è una creatura 
di taglia Media.
Velocità. La velocità base sul terreno di un ghaal’dar è di 9 
metri.
Scurovisione. Un ghaal’dar in condizioni di luce fioca può 
vedere fino a 18 metri come se si trovasse in condizioni di 
luce intensa e nell’oscurità come se si trovasse in luce fioca. 
Nell’oscurità non è in grado di discernere i colori, ma solo le 
tonalità di grigio.
Disciplina. Un ghaal’dar dispone di vantaggio ai tiri salvezza 
contro la condizione di affascinato.
Linguaggi. Un ghaal’dar sa parlare, leggere e scrivere il 
Comune e il Goblin.
Sottorazza. Nel sistema di caste Dhakaani, i giovani ghaal’dar 
vengono addestrati per svolgere uno tra due possibili ruoli. Le 
guide fungono da diplomatici e da studiosi, mentre i soldati si 
dedicano all’arte della guerra. Il giocatore dovrà scegliere una 
sottorazza per il suo personaggio ghaal’dar.
Guida
In qualità di guida, e forse anche come bardo duur’kala, il 
ghaal’dar è stato addestrato a guidare il suo popolo.
Incremento dei Punteggi di Caratteristica. Il punteggio di 
Intelligenza o di Carisma di un ghaal’dar aumenta di 1 (a sua scelta).
Guidare con l’Esempio. Se il ghaal’dar fallisce una prova di 
caratteristica o un tiro salvezza, ottiene un bonus al tiro pari 
al numero di alleati situati entro 9 metri da lui e che egli sia in 
grado di vedere (fino a un bonus massimo di +5). Una volta usato 
questo tratto, il ghaal’dar non può più usarlo finché non completa 
un riposo breve o lungo.
Le Arti della Guida. Un ghaal’dar possiede competenza in due 
delle abilità seguenti a sua scelta: Storia, Medicina, Intrattenere o 
Persuasione.
Soldato
In qualità di soldato, il ghaal’dar è stato addestrato nell’arte della 
guerra fin dall’infanzia.
Incremento dei Punteggi di Caratteristica. Il punteggio di 
Destrezza o di Forza di un ghaal’dar aumenta di 1 (a sua scelta).
L’Unione Fa la Forza. Se il ghaal’dar manca con un tiro per 
colpire o fallisce un tiro salvezza, ottiene un bonus al tiro pari 
al numero di alleati situati entro 9 metri da lui e che egli sia in 
grado di vedere (fino a un bonus massimo di +5). Una volta usato 
questo tratto, il ghaal’dar non può più usarlo finché non completa 
un riposo breve o lungo.
Le Arti della Guerra. Un ghaal’dar possiede competenza 
in due delle abilità seguenti a sua scelta: Atletica, Intimidire, 
Percezione o Sopravvivenza.

--- PAGE 225 ---
224
Capitolo 6   |   Opzioni dei Personaggi
OLIE BOLDADOR
Golin’dar Dhakaani (Goblin)
I goblin Dhakaani sono noti come i golin’dar, “popolo veloce”. 
Si riproducono e maturano più velocemente degli altri dar e 
costituiscono la maggior parte della forza lavoro nella società 
Dhakaani. Questo include i lavori di fatica, l’agricoltura, la 
preparazione del cibo e l’artigianato complesso. Sebbene i 
ghaal’dar siano i principali fabbricanti di armi e armature, quasi 
tutto il resto dell’equipaggiamento viene prodotto dai golin’dar. 
Queste mansioni possono apparire meno gloriose delle carriere 
marziali dei ghaal’dar e dei guul’dar, ma sono essenziali per la 
sopravvivenza della società e i golin’dar vengono rispettati per 
il loro contributo. Altri golin’dar scelgono un sentiero diverso, 
quello dei Khesh’dar, il Popolo Silenzioso, che vive tra le ombre 
dell’impero. Un personaggio golin’dar possiede i tratti seguenti.
Incremento dei Punteggi di Caratteristica. Il punteggio di 
Destrezza di un golin’dar aumenta di 2.
Età. I golin’dar raggiungono l’età adulta a 8 anni e vivono fino a 
60 anni.
Taglia. I golin’dar misurano dai 90 ai 120 centimetri e pesano dai 
20 ai 40 chilogrammi. Un golin’dar è una creatura di taglia Piccola.
Velocità. La velocità base sul terreno di un golin’dar è di 9 metri.
Scurovisione. Un golin’dar in condizioni di luce fioca può 
vedere fino a 18 metri come se si trovasse in condizioni di 
luce intensa e nell’oscurità come se si trovasse in luce fioca. 
Nell’oscurità non è in grado di discernere i colori, ma solo le 
tonalità di grigio.
Furtività Innata. Un golin’dar può tentare di nascondersi 
anche quando è oscurato solo da una creatura che sia più grande 
di lui di almeno una taglia.
Linguaggi. Un golin’dar sa parlare, leggere e scrivere il 
Comune e il Goblin.
Sottorazza. Nel sistema di caste Dhakaani, i giovani golin’dar 
vengono addestrati per svolgere uno tra due possibili ruoli. Gli 
artigiani sono ingegnosi lavoratori, mentre i Kesh’dar vengono 
addestrati per servire come spie, esploratori e assassini. Il 
giocatore dovrà scegliere una sottorazza per il suo personaggio 
golin’dar.
Artigiano
In qualità di artigiano, il golin’dar ha imparato un mestiere. Ma 
in aggiunta a quello, il suo addestramento lo ha aiutato ad acuire 
l’ingegno e ad affinare l’istinto.
Incremento dei Punteggi di Caratteristica. Il punteggio di 
Intelligenza di un golin’dar aumenta di 2.
Addestramento Base. Un golin’dar possiede competenza in 
uno strumento da artigiano a sua scelta.
Khesh’dar
In quanto membro del Popolo Silenzioso, il golin’dar è stato 
meticolosamente addestrato nell’arte della furtività. Questo 
addestramento ha anche acuito i suoi sensi e rafforzato la sua 
volontà.
Incremento dei Punteggi di Caratteristica. Il punteggio di 
Saggezza di un golin’dar aumenta di 1.
Arti del Silenzio. Un golin’dar è competente nell’abilità 
Furtività. Il suo bonus di competenza raddoppia per ogni prova di 
caratteristica che il golin’dar effettua usando quell’abilità. 
Guul’dar Dhakaani (Bugbear)
I bugbear Dhakaani sono noti come guul’dar, “popolo forte” e sono 
acclamati per la loro forza e il loro coraggio. Contribuiscono con la 
loro forza quando c’è qualche lavoro pesante da sbrigare, ma quasi 
tutti ambiscono a dimostrare il loro valore sul campo di battaglia, 
rischiando la vita per conquistarsi la gloria, che loro chiamano 
atcha. Un personaggio guul’dar possiede i tratti seguenti.
Incremento dei Punteggi di Caratteristica. Il punteggio di 
Forza di un guul’dar aumenta di 2; inoltre il suo punteggio di 
Destrezza o di Costituzione aumenta di 1 (a sua scelta).
Età. I guul’dar raggiungono l’età adulta a 16 anni e vivono fino 
a 80 anni.
Taglia. I guul’dar misurano dagli 1,8 metri ai 2,4 metri e pesano da 
125 ai 150 chilogrammi. Un guul’dar è una creatura di taglia Media.
Velocità. La velocità base sul terreno di un guul’dar è di 9 metri. 
Scurovisione. Un guul’dar in condizioni di luce fioca può vedere 
fino a 18 metri come se si trovasse in condizioni di luce intensa e 
nell’oscurità come se si trovasse in luce fioca. Nell’oscurità non è in 
grado di discernere i colori, ma solo le tonalità di grigio.
Intrepido. Un guul’dar dispone di vantaggio ai tiri salvezza 
contro la condizione di spaventato.
Arti Lunghi. Quando un guul’dar effettua un attacco in mischia 
nel suo turno, la sua portata per quell’attacco è più lunga di 1,5 
metri rispetto al normale.
Corporatura Possente. Un guul’dar è considerato più grande 
di una taglia al fine di determinare la sua capacità di trasporto e il 
peso che può spingere, trascinare o sollevare.
Al Fianco dei Forti. Quando un alleato, situato entro 9 metri da 
un guul’dar e in grado di vederlo, fallisce un tiro salvezza contro la 
condizione di spaventato, il guul’dar può usare la propria reazione 
per permettere all’alleato di ripetere il tiro salvezza.
Linguaggi. Un guul’dar sa parlare, leggere e scrivere il Comune 
e il Goblin.

--- PAGE 226 ---
225
Capitolo 6   |   Opzioni dei Personaggi
Gnoll
Secoli fa, gli gnoll del Patto di Znir voltarono le spalle al culto degli 
immondi e decisero di vivere come un popolo libero. Il capitolo 
4 descrive il loro ruolo nel Droaam e nel resto delle terre del 
Khorvaire. Un personaggio gnoll possiede i tratti razziali seguenti.
Incremento dei Punteggi di Caratteristica. Il punteggio di 
costituzione di uno gnoll aumenta di 1. Inoltre, il suo punteggio di 
Forza o di Destrezza aumenta di 2.
Età. I giovani gnoll crescono a una velocità impressionante. 
Uno gnoll è in grado di badare a sé stesso dopo soltanto pochi 
mesi di vita ed è considerato adulto all’età di 5 anni. Gli gnoll 
vivono circa 30 anni e rimangono vigorosi fino alla fine; la morte 
di vecchiaia è caratterizzata da un declino catastrofico che 
avviene nel giro di pochi giorni. Molti credono che questo ciclo 
vitale insolito sia collegato alle origini soprannaturali degli gnoll.
Taglia. Gli gnoll misurano dai 2,1 ai 2,4 metri d’altezza e 
pesano dai 125 ai 160 chilogrammi. Uno gnoll è una creatura di 
taglia Media.
Velocità. La velocità base sul terreno di uno gnoll è di 9 metri.
Scurovisione. Uno gnoll in condizioni di luce fioca può vedere 
fino a 18 metri come se si trovasse in condizioni di luce intensa e 
nell’oscurità come se si trovasse in luce fioca. Nell’oscurità non è 
in grado di discernere i colori, ma solo le tonalità di grigio.
Morso. I denti di uno gnoll sono armi naturali che lo gnoll 
può usare per effettuare degli attacchi senz’armi. Se lo gnoll 
colpisce con il morso, infligge danni perforanti pari a 1d4 + il suo 
modificatore di Forza, invece dei normali danni contundenti di un 
colpo senz’armi.
Sensi del Cacciatore. Uno gnoll ottiene competenza in 
una delle abilità seguenti a sua scelta: Percezione, Furtività o 
Sopravvivenza.
Furia. Nel suo turno, quando effettua un attacco senz’armi 
usando il suo attacco con il morso o quando riduce una creatura 
a 0 punti ferita con un attacco, lo gnoll può usare un’azione bonus 
per muoversi fino a metà della sua velocità ed effettuare un 
attacco con l’arma o con il morso.
Linguaggi. Uno gnoll sa parlare, leggere e scrivere lo Gnoll e 
un linguaggio a scelta tra il Comune e il Goblin.
Talenti Razziali
Questi talenti rappresentano le tradizioni culturali e le capacità 
specifiche delle razze descritte nel capitolo 2. Possono essere 
usati con le regole facoltative dei Talenti descritte nel capitolo 
6 del Player’s Handbook. Ogni talento è associato a una razza 
particolare, come riassunto nella tabella “Talenti Razziali”. Per 
esempio, il talento Metamorfosi del Cangiante poggia sulla 
capacità innata di mutaforma dei cangianti, quindi un umano non 
può beneficiarne.
Talenti Razziali
Razza
Talento
Cangiante
Alter Ego Focalizzati
Cangiante
Metamorfosi del Cangiante
Elfo (Aereni)
Mezzavita Aereni
Kalashtar
Cantore del Pensiero
Kalashtar
Legame con il Quori
Morfico
Mutamento Superiore
Forgiato
Blindatura del Juggernaut
Forgiato
Unità Specializzata
Alter Ego Focalizzati
Prerequisito: Cangiante
Il personaggio ha sviluppato degli alter ego che gli permettono 
di focalizzare le sue doti. Il giocatore definisce assieme al DM 
due alter ego unici, identità dall’aspetto e dalla personalità ben 
precisi. Il personaggio ottiene i benefici seguenti:
•	 Il suo punteggio di Carisma aumenta di 1, fino a un massimo 
di 20.
•	 Uno strumento a scelta viene associato a un alter ego. Quando 
il personaggio usa il suo tratto Mutaforma per interpretare 
quell’alter ego, ottiene competenza nello strumento scelto. 
Se è già competente in quello strumento, il suo bonus di 
competenza è raddoppiato per qualsiasi prova di caratteristica 
effettuata usando quello strumento mentre interpreta 
quell’alter ego.
•	 Un’abilità a scelta in cui il personaggio è competente viene 
associata all’altro alter ego. Quando il personaggio usa il suo 
tratto Mutaforma per interpretare quell’alter ego, il suo bonus 
di competenza raddoppia per qualsiasi prova di abilità da lui 
effettuata usando quell’abilità.
Metamorfosi del Cangiante
Prerequisito: Cangiante
La capacità di mutaforma del personaggio va più in profondità 
della semplice pelle. La sua costituzione aumenta di 1, fino a un 
massimo di 20. Inoltre, quando il personaggio usa il suo tratto 
Mutaforma, può scegliere uno dei benefici seguenti, che dura 
finché egli non usa di nuovo il tratto Mutaforma. Alcuni di questi 
benefici richiedono dei tratti fisici specifici, come delle branchie o 
degli artigli, che possono essere notati dagli osservatori.
Adattamento Acquatico. Il personaggio adatta il proprio corpo 
all’ambiente acquatico, sviluppando branchie e mani e piedi 
palmati. Il personaggio può respirare sott’acqua e ottiene una 
velocità di nuotare pari alla sua velocità base sul terreno.
Nomi degli Gnoll
L’identificatore più importante di uno gnoll Znir è il suo verso. 
Anche se ingannevolmente breve, il verso di uno gnoll include 
una serie di inflessioni ultrasoniche che indicano un clan, un 
identificatore personale e una traccia sull’affiliazione familiare 
(gli Znir tracciano la discendenza da parte di madre). Dato che 
per la maggior parte delle altre razze è impossibile riprodurre 
un verso, gli gnoll usano anche dei nomi pubblici, vale a dire 
nomi concepiti per essere usati con i clienti e gli altri stranieri. 
Tutti gli gnoll usano la stessa struttura base per i nomi 
pubblici; l’inflessione del nome indica il sesso, anche se pochi 
riescono a riconoscerla, a meno che non parlino lo Gnoll. Gli 
Znir solitamente aggiungono il nome di clan nel caso di una 
presentazione formale: “Ghyrryn Barrakas, Znir”.
Nomi Pubblici degli Gnoll: Dagnyr, Dhyrn, Ghyrryn, Gnasc, 
Gnoryc, Gnyrn, Gnyrl, Hyrn, Lhoryn, Lhyr, Lhyrl, Mognyr, Myrl, 
Sorgnyn, Thyrn, Toryc, Yrgnyn, Yrych

--- PAGE 227 ---
226
Capitolo 6   |   Opzioni dei Personaggi
Scurovisione. Gli occhi del personaggio si adattano al buio e 
sviluppano scurovisione entro un raggio di 18 metri.
Armi Naturali. Il personaggio sviluppa artigli, zanne, spine, 
corna o un altro tipo di arma naturale a sua scelta. I suoi colpi 
senz’armi infliggono 1d6 danni contundenti, perforanti o taglienti 
come più adatto all’arma naturale scelta. Il personaggio è inoltre 
competente nei suoi colpi senz’armi.
Mezzavita Aereni
Prerequisito: Elfo (Aereni)
Il personaggio si è sottoposto a una serie di rituali che lo 
vincolano a Irian e alla Corte Imperitura. Molti di quelli che si 
sottopongono a questo processo sviluppano un aspetto avvizzito, 
simile a quello delle mummie; il giocatore sceglie liberamente se 
il suo personaggio subisce questo effetto o meno. A prescindere 
dal suo aspetto, il personaggio ottiene i benefici seguenti:
•	 Il suo punteggio di Intelligenza o di Saggezza aumenta di 1, 
fino a un massimo di 20.
•	 Il personaggio ottiene resistenza ai danni necrotici e radiosi e 
ottiene vantaggio ai tiri salvezza contro morte.
•	 Se il personaggio lancia un incantesimo che infligge danni 
necrotici, può invece decidere che infligga danni radiosi.
Cantore del Pensiero
Prerequisito: Kalashtar
Il personaggio ha affinato le sue capacità telepatiche ed è in grado 
di collegare e guidare i suoi compagni come un gruppo compatto. 
Il personaggio ottiene i benefici seguenti:
•	 Il suo punteggio di Saggezza o di Carisma aumenta di 1, fino a 
un massimo di 20.
•	 Quando il personaggio usa il suo tratto Legame Mentale può 
mantenere il legame cono un massimo di 6 creature alla 
volta. Quando stabilisce un legame, decide se la creatura 
legata può comunicare telepaticamente solo con lui, o se 
può comunicare telepaticamente con tutte le creature a lui 
collegate simultaneamente. Analogamente, il personaggio può 
comunicare con una creatura specifica o con tutte le creature a 
cui è attualmente legato.
•	 Se il personaggio può parlare telepaticamente con un alleato 
usando il suo tratto Legame Mentale, può usare l’azione di 
Aiuto per aiutarlo ad attaccare una creatura, anche se si trova a 
più di 1,5 metri di distanza.
Legame con il Quori
Prerequisito: Kalashtar
I quori sono collegati alle emozioni. Gli tsucora si nutrono della 
paura. Gli hashalaq sono grandi manipolatori. I kalaraq sono 
la nobiltà degli incubi. I du’ulora incanalano la furia. Il legame 
del personaggio con il suo spirito quori è insolitamente forte 
e permette al personaggio di attingere a una parte dei poteri e 
degli istinti del quori. Al momento di scegliere questo talento, 
il giocatore determina il lignaggio quori del suo personaggio: 
hashalaq, du’ulora, kalaraq o tsucora. Il personaggio ottiene i 
benefici seguenti:
•	 Il suo punteggio di Saggezza o di Carisma aumenta di 1, fino a 
un massimo di 20.
•	 Ogni lignaggio quori è associato a un’abilità specifica. Quando 
il personaggio usa quell’abilità, può tirare 1d4 e aggiungere il 
risultato alla prova di caratteristica.
•	 Ogni lignaggio quori è associato a un incantesimo specifico. 
Il personaggio apprende quell’incantesimo e può lanciarlo al 
suo livello più basso. Una volta lanciato tramite questo talento, 
l’incantesimo non può più essere lanciato finché il personaggio 
non completa un riposo lungo. La sua caratteristica da 
incantatore per questo incantesimo è Saggezza o Carisma e 
deve essere scelta al momento di selezionare questo talento.
Lignaggio Quori
Abilità
Incantesimo
Du’ulora
Intimidire
corona di follia
Hashalaq
Persuasione
suggestione
Kalaraq
Percezione
aculeo mentaleGOX
Tsucora
Intimidire
punizione collerica*
 * quando viene lanciato usando questo talento, infligge 3d6 danni psichici
Mutamento Superiore
Prerequisito: Morfico
Il personaggio ha un forte legame con la sua bestia interiore, un 
legame che rafforza il suo corpo e la sua capacità di mutare. Il 
personaggio ottiene i benefici seguenti:
•	 Uno dei punteggi di caratteristica influenzati dall’incremento 
dei punteggi di caratteristica della sottorazza del personaggio 
(a sua scelta) aumenta di 1 punto, fino a un massimo di 20.
•	 Quando usa il suo tratto Mutamento, la trasformazione dura 
per 10 minuti, finché il personaggio non muore o finché non vi 
pone fine con un’azione bonus.
•	 Il personaggio ottiene un utilizzo aggiuntivo del suo tratto 
Mutamento. Recupera tutti gli utilizzi di quel tratto quando 
completa un riposo breve o lungo.
Blindatura del Juggernaut
Prerequisito: Forgiato
L’armatura del personaggio fa parte di lui ed è rafforzata dalla sua 
energia vitale. Il personaggio ottiene i benefici seguenti:
•	 Il suo punteggio di Forza o di Costituzione aumenta di 1, fino a 
un massimo di 20.
•	 Quando il personaggio usa Protezione Integrata per 
indossare un’armatura leggera o media, può aggiungere il suo 
modificatore di Costituzione alla sua Classe Armatura invece 
del suo modificatore di Destrezza (fino a un massimo di +2 
quando usa un’armatura media).
•	 Quando il personaggio usa Protezione Integrata per indossare 
un’armatura pesante, dispone di vantaggio ai tiri salvezza su 
Forza e alle prove di Forza (Atletica) per non essere buttato a 
terra prono o mosso contro la sua volontà.
•	 Finché l’armatura è incorporata nel personaggio, non può 
essere bersagliata da nessun effetto (come riscaldare il metallo 
o le antenne di un rugginofago) contro la volontà del suo 
portatore.
Unità Specializzata
Prerequisito: Forgiato
Il personaggio ha modificato il suo corpo per svolgere un compito 
specifico, integrando uno strumento direttamente nel suo corpo. 
Il personaggio ottiene i benefici seguenti:
•	 Un punteggio di caratteristica a sua scelta aumenta di 1, fino a 
un massimo di 20.
•	 Il personaggio ottiene competenza in uno strumento a sua scelta.
•	 Il personaggio sceglie uno strumento in cui ha competenza 
e che pesi 5 chilogrammi o meno: arnesi da falsario, arnesi 
da scasso, borsa dell’erborista, sostanze da avvelenatore, 
strumenti da artigiano o uno strumento musicale. Possiede 

--- PAGE 228 ---
227
Capitolo 6   |   Opzioni dei Personaggi
STORN COOK
un esemplare funzionante di questo strumento integrato nel 
suo corpo. Lo strumento integrato non può essere rimosso, e 
fintanto che il personaggio ha una mano libera, può usarlo.
•	 Quando il personaggio effettua prove di caratteristica usando lo 
strumento integrato, il suo bonus di competenza raddoppia.
Opzioni di Classe
Questa sezione presenta quattro archetipi per le classi contenute 
nel Player’s Handbook, nonché due artefici specialisti e varie 
infusioni da artefice da usare con Eberron: Rinascita dopo 
l’Ultima Guerra. Queste sottoclassi valorizzano le vibranti 
culture e le razze presenti originali di Eberron. Alcuni dei 
più eccentrici e geniali innovatori del mondo sono gli artefici 
Sperimentatori, che si spingono oltre i limiti della scienza e della 
magia. Le antiche tradizioni dei rinomati daashor Dhakaani 
sopravvivono negli odierni artefici Adepti della Forgia. Il Collegio 
del Cantore Funebre rappresenta la saggezza e l’autorevole 
guida che i duur’kala Dhakaani offrono sia in guerra sia in pace. 
I poteri psichici dei kalashtar vengono affinati ulteriormente nel 
dominio clericale della Mente. Il Circolo dei Forgiati consente 
a un forgiato druido di trasformarsi in una bestia d’acciaio. La 
tradizione monastica dell’Arma Vivente, che può essere adottata 
da forgiati, morfici, cangianti e kalashtar, conduce ogni razza a 
governare efficacemente le proprie esclusive capacità naturali.
Sebbene molte di queste sottoclassi siano state sviluppate 
pensando a certe razze, sicuramente non sono limitate a esse. Se 
c’è una storia appassionante (un supersoldato Vadalis cresciuto 
magicamente per diventare un’Arma Vivente, un erede Cannith 
che usa il Circolo dei Forgiati per rappresentare una strana forma 
di licantropia dei forgiati), queste sottoclassi possono essere 
usate dai personaggi di qualsiasi discendenza.
Sottoclassi
Classe
Sottoclasse
Disponibile al Livello
Artefice
Adepto della Forgia
3°
Artefice
Sperimentatore
3°
Bardo
Collegio del Cantore Funebre
3°
Chierico
Dominio della Mente
1°
Druido
Circolo dei Forgiati
2°
Monaco
Via dell’Arma Vivente
3°
Artefice: Adepto della Forgia
Gli artefici daashor dell’Impero Dhakaani sono stati i migliori 
fabbri armaioli della storia del Khorvaire, come descritto nel 
capitolo 4 di questo volume. Un Adepto della Forgia porta avanti 
le loro antiche tradizioni, creando armi e armature mistiche, 
rafforzando gli alleati sul campo di battaglia e abbattendo i 
nemici con armi che racchiudono l’energia della sua stessa 
anima. Un dar ha appreso queste tecniche dai maestri del suo 
clan. Si accontenta di seguire le antiche tradizioni o spera di 
aggiungervi le proprie innovazioni personali? Un artefice che 
non sia un Dhakaani ha imparato queste tecniche da un mentore 
daashor? Gli ha sottratto le sue conoscenze? O ha replicato 
queste tradizioni da solo?
Competenza negli Strumenti
Quando sceglie questa specializzazione al 3° livello, un artefice 
ottiene competenza negli strumenti da fabbro. Se il personaggio 
possiede già tale competenza, ottiene competenza in un altro tipo 
di strumenti da artigiano a scelta.
Incantesimi dell’Adepto della Forgia
A partire dal 3° livello, l’artefice dispone di alcuni incantesimi 
sempre preparati, via via che raggiunge determinati livelli 
in questa classe, come indicato nella tabella “Incantesimi 
dell’Adepto della Forgia”. Pur essendo considerati incantesimi 
da artefice per quanto attiene al personaggio, non vengono 
conteggiati nel numero massimo di incantesimi preparabili dal 
personaggio.
Incantesimi dell’Adepto della Forgia
Livello da Artefice
Incantesimo
3°
armatura di Agathys, scudo della fede
5°
arma spirituale, vincolo di interdizione
9°
faro di speranza, rimuovi maledizione
13°
interdizione alla morte, scudo di fuoco
17°
muro di forza, punizione esiliante
Pronto alla Battaglia
A partire dal 3° livello, l’artefice impara a combattere 
efficacemente al fianco dei suoi compagni sul campo di battaglia 
e ottiene competenza nelle armi da guerra. Inoltre, quando 
attacca con un’arma magica, può usare il suo modificatore di 
Intelligenza invece di quello di Forza e Destrezza per i tiri per 
colpire e i tiri per i danni.
Ghaal’Shaarat 
Al 3° livello l’artefice impara a conferire a un’arma una frazione 
del suo spirito. I daashor Dhakaani chiamavano quest’arma la 
ghaal’shaarat, che in Goblin significa la “lama possente”. Creare 
la propria ghaal’shaarat funziona come effettuare un’infusione 
in un oggetto, ma non conta al fine di determinare il numero 
massimo di oggetti infusi dell’artefice. Quando l’artefice completa 
un riposo lungo, può toccare un’arma da mischia non magica 
semplice o da guerra e farla diventare la sua ghaal’shaarat.
Una volta creata, la ghaal’shaarat dell’artefice è un’arma magica 
che conferisce bonus +1 ai tiri per colpire e ai tiri per i danni, a 
meno che l’arma base utilizzata dall’artefice non conferisse già 
un bonus superiore. Questo bonus aumenta quando l’artefice 
raggiunge certi livelli in questa classe: aumenta a +2 all’8° 
livello e a +3 al 13° livello. Se la ghaal’shaarat dell’artefice 
possiede la proprietà da lancio, essa ritorna in mano all’artefice 
immediatamente dopo essere stata usata per effettuare un 
attacco a distanza.

--- PAGE 229 ---
228
Capitolo 6   |   Opzioni dei Personaggi
I benefici della ghaal’shaarat permangono finché l’arma non 
viene distrutta o finché l’artefice non usa questa capacità per 
conferire questo potere a un nuovo oggetto. Le altre creature non 
possono beneficiare dei poteri della ghaal’shaarat: per loro l’arma 
funziona come di norma.
Attacco Extra
A partire dal 5° livello, l’artefice può attaccare due volte invece di 
una volta sola quando effettua l’azione di Attacco nel suo turno.
Rune di Guerra
Al 9° livello l’artefice ottiene la capacità di potenziare le armi della 
sua squadra, concentrando i danni sui punti deboli dei suoi nemici. 
Con un’azione, l’artefice può attivare un’aura che si estende dalla sua 
persona per un raggio di 9 metri. L’aura si muove assieme a lui, è 
centrata su di lui e dura per 1 minuto o finché la sua concentrazione 
non termina (come se stesse lanciando un incantesimo).
Quando l’artefice attiva quest’aura, sceglie uno dei tipi di danni 
seguenti: acido, freddo, fulmine, fuoco o tuono. Tutte le creature 
designate dall’artefice e all’interno dell’aura, quando colpiscono con 
un attacco con arma infliggono 1d4 danni extra del tipo scelto.
L’artefice può usare questo privilegio un numero di volte pari al 
suo modificatore di Intelligenza (fino a un minimo di una volta) e 
recupera tutti gli usi spesi dopo un riposo lungo.
Arma Perfetta
Al 15° livello, l’artefice impara a conferire ulteriori poteri alla 
sua ghaal’shaarat e ad attingervi nel momento del bisogno. La 
prima volta che l’artefice attacca con la sua ghaal’shaarat nel 
proprio turno, può trasferire una parte del suo bonus o tutto il 
suo bonus alla propria classe armatura, invece di usare il bonus 
per gli attacchi di quel turno. Per ogni punto di cui riduce i suoi 
tiri per colpire e i suoi tiri per i danni, ottiene +1 alla sua CA. 
Purché continui a impugnare la sua ghaal’shaarat, il bonus alla CA 
permane fino all’inizio del turno successivo dell’artefice.
Inoltre, quando l’artefice completa un riposo lungo, può 
selezionare uno dei benefici seguenti. Finché non completa 
il suo riposo lungo successivo, ogni volta che impugna la sua 
ghaal’shaarat ottiene il beneficio selezionato.
•	 L’artefice possiede resistenza ai danni psichici e non può essere 
affascinato o spaventato.
•	 L’artefice usa la sua ghaal’shaarat per incanalare gli elementi. 
Quando seleziona questa capacità, seleziona anche uno dei tipi 
di danno seguenti: acido, freddo, fulmine, fuoco o tuono. Quando 
colpisce con la sua ghaal’shaarat, il bersaglio subisce 1d6 danni 
extra del tipo scelto.
Artefice: Sperimentatore
Nel mondo dell’artificio, lo Sperimentatore è un genio eclettico che 
sa fare di tutto senza specializzarsi in nulla. Uno Sperimentatore 
si getta continuamente in nuovi progetti, abbandonando il 
lavoro di ieri per dedicarsi all’ultima ossessione. Sebbene venga 
spesso bollato dagli altri artefici come un dilettante eccentrico, 
il suo rifiuto di adeguarsi alle tradizioni consolidate potrebbe 
permettergli di fare delle scoperte rivoluzionarie... anche se 
difficilmente le sue tecniche anticonvenzionali potranno essere 
riprodotte da altri.
Scoperte Arcane
A partire dal 3° livello, l’artefice sviluppa una comprensione 
straordinaria degli effetti magici, superiore a quella della maggior 
parte degli artefici. L’artefice sceglie una delle classi seguenti: 
bardo, chierico, druido, mago, paladino, ranger, stregone o 
warlock. Gli incantesimi di questa classe diventano parte della 
sua lista degli incantesimi Rivoluzionari. Può scegliere una classe 
aggiuntiva e aggiungere gli incantesimi di quella classe alla 
propria lista di incantesimi Rivoluzionari al 5°, 9°, 13° e 17° livello.
Quando l’artefice cambia la lista dei suoi incantesimi da 
artefice preparati dopo un riposo lungo, può preparare un 
incantesimo di 1° livello aggiuntivo. Quell’incantesimo deve 
appartenere alla sua lista degli incantesimi Rivoluzionari. Quando 
raggiunge certi livelli in questa classe, il numero di incantesimi 
Rivoluzionari che può preparare aumenta. Può preparare un 
incantesimo aggiuntivo di 2° livello al 5° livello, un incantesimo 
aggiuntivo di 3° livello al 9° livello, un incantesimo aggiuntivo di 
4° livello al 13° livello e un incantesimo aggiuntivo di 5° livello al 
17° livello. Questi incantesimi preparati non contano al fine di 
determinare il numero di incantesimi da artefice che egli prepara.
Quando l’artefice lancia un incantesimo che ha preparato usando 
questo privilegio, lo considera un incantesimo da artefice e la sua 
caratteristica da incantatore per quell’incantesimo è Intelligenza. 
Quando scambia un incantesimo Rivoluzionario per un nuovo 
incantesimo, perde gli eventuali benefici ottenuti lanciandolo 
(come per esempio una cavalcatura evocata con trova cavalcatura).
Specialista dei Trucchetti
L’artefice è particolarmente abile nel produrre gli effetti magici 
minori... e nell’abbandonare i suoi progetti attuali per esplorare 
nuove idee. A partire dal 3° livello, ottiene i benefici seguenti:
•	 Conosce un trucchetto aggiuntivo oltre a quelli normalmente 
consentiti a un artefice del suo livello.
•	 Quando completa un riposo breve (anziché quando ottiene 
un livello in questa classe) può sostituire uno dei trucchetti 
da artefice che conosce con un altro trucchetto della lista 
degli incantesimi da artefice o della sua lista di incantesimi 
Rivoluzionari. Questo trucchetto per lui viene considerato un 
trucchetto da artefice.
Dedito ai Trucchetti
A partire dal 5° livello, l’artefice continua a sviluppare il suo talento 
innato per gli incantesimi più semplici e ottiene i benefici seguenti:
•	 Quando lancia un trucchetto da artefice, ottiene bonus +1 ai 
tiri per colpire e alla CD dei tiri salvezza dei suoi incantesimi 
da artefice, a meno che il suo focus da incantatore non gli 
conferisca un bonus superiore. Questo bonus aumenta quando 
l’artefice raggiunge certi livelli in questa classe, sale a +2 al 9° 
livello e a +3 al 15° livello.
•	 Con un’azione, l’artefice può sostituire uno dei trucchetti 
da artefice che conosce con un altro trucchetto della lista 
degli incantesimi da artefice o della sua lista di incantesimi 
Rivoluzionari. Una volta usato questo privilegio, l’artefice non 
può più usarlo di nuovo finché non completa un riposo lungo.
Scoperte Superiori
A partire dal 9° livello, quando l’artefice lancia uno degli 
incantesimi che ha preparato tramite Scoperta Arcana 

--- PAGE 230 ---
229
Capitolo 6   |   Opzioni dei Personaggi
Rivoluzionaria, può farlo come se l’incantesimo venisse lanciato 
usando uno slot incantesimo superiore di due livelli rispetto allo 
slot incantesimo speso.
L’artefice può usare questo privilegio un numero di volte pari al 
suo modificatore di Intelligenza (fino a un minimo di 1). Recupera 
tutti gli usi spesi dopo che ha completato un riposo lungo.
Lavori in Corso
A partire dal 9° livello, l’artefice può approntare i progetti appena 
abbozzati per completarli facilmente quando necessario. Con 
un’azione, può sostituire un qualsiasi incantesimo da artefice 
preparato con un qualsiasi altro incantesimo della lista di 
incantesimi da artefice, che poi conta come incantesimo 
preparato per lui.
Una volta usato questo privilegio, l’artefice non può usarlo di 
nuovo finché non completa un riposo breve o lungo.
Scoperta Finale
Al 15° livello, un artefice ottiene uno slot incantesimo aggiuntivo 
per ogni livello di incantesimo a cui ha accesso. Questi slot 
incantesimo possono essere usati soltanto per lanciare 
gli incantesimi bonus conferiti dalle sue Scoperte Arcane 
Rivoluzionarie. Quando l’artefice avanza di livello in questa classe 
e acquisisce la capacità di preparare incantesimi da artefice di 
5° livello, ottiene anche uno slot incantesimo aggiuntivo di quel 
livello.
Infusioni da Artefice
Questa sezione contiene alcune opzioni aggiuntive per le 
infusioni, utilizzabili da artefici di qualunque specializzazione.
Arma Anatema
Prerequisito: Artefice di 6° livello
Oggetto: Un’arma da mischia semplice o da guerra (richiede 
sintonia)
Quest’arma magica conferisce bonus +1 ai tiri per colpire e ai tiri 
per i danni effettuati con essa.
Quando l’artefice conferisce un’infusione a questo oggetto, 
sceglie uno dei tipi seguenti di creatura: aberrazione, bestia, 
celestiale, drago, gigante, immondo o non morto. L’arma contiene 
4 cariche. Quando il portatore colpisce una creatura del tipo 
scelto con l’arma, può spendere 1 carica e infliggere 2d6 danni 
del tipo inferto dall’arma con l’attacco. L’arma recupera 1d4 
cariche ogni giorno all’alba.
Arma Silenziosa
Oggetto: Un’arma a distanza semplice o da guerra
Quest’arma magica conferisce bonus +1 ai tiri per colpire e ai tiri 
per i danni effettuati con essa. Quando il portatore è nascosto 
da una creatura e la manca con un attacco con arma a distanza 
effettuato con quest’arma, l’atto di sferrare l’attacco non rivela la 
posizione del portatore.
Difesa Fortificata
Prerequisito: Artefice di 6°livello
Oggetto: Un’armatura (richiede sintonia)
Una creatura ottiene bonus +1 alla Classe Armatura mentre 
indossa questa armatura.
L’armatura possiede 4 cariche. Quando subisce un colpo critico, 
con una reazione il portatore può spendere 1 carica e considerare 
quel colpo come un colpo normale. Gli eventuali effetti innescati 
dal colpo critico sono negati. L’armatura recupera 1d4 cariche 
spese ogni giorno all’alba.
Faretra dell’Energia
Prerequisito: Artefice di 6° livello
Oggetto: Una faretra (richiede sintonia)
Quando il personaggio conferisce un’infusione a questo oggetto, 
sceglie un tipo di danno: freddo, fulmine, fuoco o veleno. La prima 
volta in ogni turno che il portatore colpisce un bersaglio con un 
attacco con arma usando munizioni estratte da questa faretra, 
l’attacco infligge 1d6 danni extra del tipo scelto.
Frangi-Resistenza
Oggetto: Un’arma da mischia semplice o da guerra
Quest’arma magica possiede 5 cariche. Quando il portatore 
colpisce una creatura, può spendere 1 carica per negare tutte 
le resistenze ai danni di quella creatura fino alla fine del turno 
successivo del portatore. L’arma recupera 1d4+1 cariche ogni 
giorno all’alba.
Unguento di Guarigione
Oggetto: Un vasetto di lozione
Un personaggio può applicare questo unguento magico per 
curare le proprie ferite o quelle dei suoi compagni. L’unguento 
di guarigione possiede 4 cariche. Con un’azione, il personaggio 
può spendere una carica e toccare una creatura, curando quella 
creatura di un numero di punti ferita pari a 1d6 + il modificatore 
di Intelligenza del personaggio. L’unguento recupera tutte le 
cariche spese ogni giorno. 
Replicare Oggetto Magico: Oggetti Aggiuntivi
Il capitolo 7 presenta nuovi oggetti magici tratti dal mondo di 
Eberron. Quando un artefice apprende l’infusione Replicare 
Oggetto Magico, anziché replicare un oggetto contenuto nelle 
tabelle di Eberron: Rinascita dopo l’Ultima Guerra, può scegliere 
di replicare un oggetto contenuto nella sezione “Oggetti Magici 
Comuni” del capitolo 7 o un oggetto della tabella seguente.
Oggetto magico
Livello da artefice
Sintonia
Strumenti del Maestro +1
2°
Sì
Guanti Conservanti
6°
No
Messaggero Finale
6°
No
Strumenti del Maestro +2
10°
Sì
Il DM potrebbe anche permettere a determinati personaggi 
di replicare altri oggetti magici del capitolo 7 (per esempio, 
un artefice Dhakaani potrebbe replicare un uul’kur, oppure un 
artefice dotato del Marchio dell’Interdizione potrebbe replicare 
una chiave del maniero), a un livello scelto dal DM.

--- PAGE 231 ---
230
Capitolo 6   |   Opzioni dei Personaggi
RON LEMEN
Bardo: Collegio del Cantore Funebre
I bardi del Collegio del Cantore Funebre vengono addestrati a 
ispirare il loro popolo e a dirigere i soldati sul campo di battaglia. 
I cantori del rimpianto, studiosi di storia e dell’arte della guerra, 
attingono ai gloriosi racconti del passato e alla loro conoscenza 
delle più grandi vittorie per ispirare gli alleati e fornire utili 
indicazioni strategiche, spronandoli ad attaccare quando i nemici 
sono più deboli.
Questa antica tradizione fu sviluppata nell’Impero Dhaakani 
ed è pressoché sconosciuta al di fuori dei goblinoidi di Kech 
Dhakaan. I duur’kala (che in goblin significa “cantore funebre”) 
sono gli storici, i diplomatici e i capi spirituali dell’impero. I 
duur’kala sono descritti in maggior dettaglio nel capitolo 4 di 
questo libro. Se il personaggio non fa parte dei dar, in che modo 
ha appreso questa tradizione? Si è addestrato presso un mentore 
ghaal’dar? O ha trovato una strada personale per apprendere 
queste tecniche?
Ispirazione Ampliata
Quando il bardo si unisce al Collegio dei Cantori del Rimpianto 
al 3° livello, impara a rincuorare le sue truppe e a spronarle 
a compiere atti eroici. Impara il trucchetto guida, che per lui 
è considerato un incantesimo da bardo e non conta al fine di 
determinare il numero di trucchetti da lui conosciuti.
Inoltre, come azione bonus, può spendere un uso della sua 
Ispirazione Bardica per ispirare più alleati. Quando lo fa, sceglie 
due creature situate entro 18 metri da lui e che egli sia in grado 
di vedere. Ogni creatura ottiene un dado di Ispirazione Bardica. 
Il suo dado di Ispirazione Bardica non cambia al 5° livello, ma 
rimane un d6; diventa un d8 al 10° livello e un d10 al 15° livello.
Custode della Storia
Al 3° livello, un bardo ottiene competenza in Storia o in 
Intrattenere. Se è già competente in entrambe queste abilità, 
ottiene competenza in una delle seguenti abilità a sua scelta: 
Arcano, Intimidire o Persuasione.
Sceglie inoltre un’abilità tra Storia e Intrattenere. Il suo bonus 
di competenza raddoppia per qualsiasi prova di caratteristica 
effettuata usando quell’abilità.
Voce Imperiosa
A partire dal 6° livello, il bardo eccelle nell’ispirare e comandare 
i soldati in battaglia. Quando una creatura che ha ricevuto 
dal bardo un dado di Ispirazione Bardica effettua l’azione di 
attacco nel suo turno, il bardo può usare la propria reazione per 
permetterle un attacco con arma aggiuntivo. La creatura tira il 
dado di Ispirazione Bardica e aggiunge il risultato al suo tiro per i 
danni dell’arma.
Comandante Provetto
A partire dal 14° livello, il bardo è inflessibile nel sostenere 
lo spirito e la disciplina della sua unità. Durante il suo turno, 
può usare Controfascino come azione bonus. Quando inizia 
un’esibizione di Controfascino, qualsiasi creatura titolata 
a goderne i benefici che sia affascinata o spaventata può 
immediatamente effettuare un tiro salvezza contro l’effetto che ha 
imposto quella condizione.
Inoltre, quando la creatura che ottiene il beneficio 
dell’esibizione di Controfascino del bardo effettua una prova di 
caratteristica o un tiro salvezza, può tirare 1d4 e aggiungere il 
risultato alla prova di caratteristica o al tiro salvezza in questione.
Chierico: Il Dominio della Mente
In questo cammino la devozione religiosa e il potere psichico 
si fondono assieme. Le forze legate al dominio della Mente 
insegnano ai seguaci che la mente è il più grande strumento e la 
più potente arma del creato. Un chierico del dominio della Mente 
impara a imbrigliare il proprio potere mentale e usa questo dono 
per proteggere i fedeli e punire i nemici. Su Eberron, il dominio 
della Mente è associato soprattutto al Sentiero della Luce dei 
kalashtar e al Sentiero dell’Ispirazione Riedran.
Tuttavia, anche i seguaci dei culti del Drago Sotterraneo 
potrebbero seguire questo sentiero. Le visioni di Xoriat possono 
sicuramente condurre un sacerdote alla follia, ma potrebbero 
anche rivelargli segreti più profondi e poteri mentali sconosciuti. 
Incantesimi di Dominio
Il chierico ottiene gli incantesimi di dominio ai livelli da chierico 
elencati nella tabella “Incantesimi del Dominio della Mente”. 
Vedere il privilegio di classe Dominio Divino nel Player’s 
Handbook per il funzionamento degli incantesimi di dominio.
Incantesimi del Dominio della Mente
Livello da Chierico
Incantesimi
1°
comando, sussurri dissonanti
3°
allucinazione di forza, individuazione dei pensieri 
5°
nemici in abbondanzaGOX, paura
7°
allucinazione mortale, confusione
9°
dominare persone, telecinesi

--- PAGE 232 ---
231
Capitolo 6   |   Opzioni dei Personaggi
FORREST IMEL
Lampo di Intuizione
A partire dal 1° livello, il chierico può evocare il potere da un 
pozzo di energia mentale interiore. Quando effettua una prova di 
caratteristica, può scegliere di ripetere il tiro dopo avere visto il 
risultato, ma prima di sapere se la prova ha successo o fallisce. 
Questo secondo tiro ottiene un bonus pari alla metà del suo 
livello da chierico (fino a un minimo di 1).
Il chierico può usare questo privilegio due volte. Recupera gli 
usi spesi quando completa un riposo breve o lungo.
Forza Psichica
Al 1° livello il chierico impara anche a sferzare gli avversari 
con il suo potere mentale. Quando lancia un incantesimo o un 
trucchetto da chierico che infligge danni radiosi, può scegliere 
invece di infliggere danni psichici.
Incanalare Divinità: Ritorsione Psichica
A partire dal 2° livello, il chierico può usare Incanalare Divinità 
per disturbare la mente di un avversario. Quando una creatura 
entro 9 metri da lui deve effettuare un tiro salvezza su Saggezza, 
il chierico può usare la sua reazione per imporre svantaggio a 
quel tiro usando Incanalare Divinità. Il chierico deve usare questo 
privilegio prima di conoscere l’esito del tiro.
Se l’incantesimo o l’effetto che ha causato il tiro salvezza non è 
creato da un incantesimo lanciato dal chierico, quest’ultimo può 
anche infliggere al bersaglio un ammontare di danni psichici pari 
alla metà del suo livello da chierico, immediatamente prima che il 
bersaglio effettui il suo tiro salvezza.
Ancora Gestalt
A partire dal 6° livello, il potere mentale del chierico aumenta, ed 
esso sostiene le menti di chi gli sta intorno con la sua semplice 
presenza. Ogni volta che il chierico o una creatura amica entro 
3 metri da lui deve effettuare un tiro salvezza su Intelligenza, 
Saggezza o Carisma, la creatura in questione ottiene bonus +2 
al tiro salvezza. Il chierico deve essere cosciente per conferire 
questo bonus.
Incantesimi Potenti
A partire dall’8° livello, il chierico aggiunge il suo modificatore 
di Saggezza ai danni che infligge con qualsiasi trucchetto da 
chierico.
Piegare la Realtà
A partire dal 17° livello, quando il chierico vede un alleato entro 9 
metri da sé fallire un tiro salvezza, può sostituire quel tiro con un 
20, potenzialmente cambiando il risultato. Una volta usato questo 
privilegio, il chierico non può usarlo di nuovo finché non completa 
un riposo breve o lungo.
Druido: Circolo dei Forgiati
Cosa può essere considerato veramente naturale? I forgiati sono 
creature viventi, pur essendo fatti di legno e acciaio. I druidi 
che abbracciano il Circolo dei Forgiati esplorano il potenziale 
della forma forgiata, unendo la duttilità delle forme animali alla 
resistenza dei forgiati. Questo è un cammino giovane, esplorato 
soltanto da una manciata di forgiati desiderosi di comprendere 
meglio il loro ruolo nel mondo. Negli ultimi decenni, numerosi 
forgiati hanno abbracciato il Circolo dei Forgiati; tuttavia, tale 
circolo non è limitato solo ai forgiati: un erede Cannith o un 
aspirante artefice potrebbero ambire al potere primevo per 
trascendere i limiti loro imposti dalla carne.
Soltanto una manciata di druidi aderisce a questo Circolo. Il 
personaggio ha appreso queste tecniche da un mentore? Si lascia 
guidare dall’istinto e deve ancora scoprire ciò che è in grado di 
fare? Oppure, se è un forgiato, è stato progettato con la capacità 
di assumere forme multiple... e se sì, chi lo ha creato, e perché?
Forme del Circolo
I riti del circolo conferiscono al druido la capacità di assumere 
forme animali più pericolose. A partire dal 2° livello, il druido può 
usare la sua Forma Selvatica per trasformarsi in una bestia con 
grado di sfida massimo uguale a 1 (può ignorare la colonna GS 
Max della tabella “Forme Bestiali”, ma deve rispettare le altre 
limitazioni da essa indicate).
A partire dal 6° livello, il personaggio può trasformarsi in una 
bestia con grado di sfida massimo uguale al suo livello da druido 
diviso per 3, arrotondato per difetto.
Pelle d’Acciaio
A partire dal 2° livello, quando il druido è in Forma Selvatica 
ottiene i benefici seguenti:
•	 Ottiene bonus +2 alla Classe Armatura.
•	 Dispone di vantaggio ai tiri salvezza contro la condizione di 
avvelenato e possiede resistenza ai danni da veleno.
•	 Non ha bisogno di mangiare, bere o respirare.
•	 È immune alle malattie.
•	 Non ha bisogno di dormire e non può essere addormentato 
tramite la magia. Quando è in forma bestiale, il suo corpo è fatto 
degli stessi materiali di un forgiato; i suoi muscoli sono tentacoli 
simili a radici protetti da piastre corazzate. A un osservatore 
risulta evidente che il druido non è un animale normale.
Furia Elementale
A partire dal 6° livello, il druido ottiene la capacità di infondere 
danni elementali nei suoi attacchi: carica i suoi artigli di 
elettricità o sprigiona fiamme dalle sue zanne. Quando usa Forma 
Selvatica, sceglie uno dei seguenti tipi di danno: acido, freddo, 
fulmine o fuoco. Quando è in forma bestiale, la prima volta che 
colpisce una creatura con un attacco in mischia nel suo turno, 
può spendere uno slot incantesimo per infliggere danni extra di 
quel tipo al bersaglio, in aggiunta ai danni normali dell’attacco. I 
danni extra equivalgono a 1d6 per livello dello slot incantesimo 
speso, fino a un massimo di 5d6.

--- PAGE 233 ---
232
Capitolo 6   |   Opzioni dei Personaggi
FORREST IMEL
Quando il druido usa questa capacità su una creatura, il suo 
attacco ha un effetto aggiuntivo, determinato dal tipo di danni che 
ha selezionato quando ha usato Forma Selvatica. Se una creatura è 
influenzata di nuovo da questa capacità nei round successivi, gli effetti 
non si cumulano e la nuova durata si sostituisce a quella vecchia.
Acido. Il bersaglio deve effettuare un tiro salvezza su 
Costituzione contro la CD del tiro salvezza degli incantesimi 
del druido. Se lo fallisce, per un minuto la sua CA è ridotta di 
un ammontare pari alla metà del modificatore di Saggezza del 
druido (fino a un minimo di 1). Nel minuto in questione, all’inizio 
di ogni suo turno il bersaglio può effettuare un ulteriore tiro 
salvezza su Costituzione. Se lo supera, l’effetto termina.
Freddo. All’inizio di ogni suo turno per 1 minuto, il bersaglio 
deve effettuare un tiro salvezza su Costituzione contro la CD del 
tiro salvezza degli incantesimi del druido. Se lo fallisce, subisce 
svantaggio alle prove di Forza e di Destrezza e la sua velocità di 
movimento è ridotta a 0; se lo supera, l’effetto termina.
Fulmine. All’inizio di ogni suo turno per 1 minuto, il bersaglio 
deve effettuare un tiro salvezza su Costituzione contro la CD del 
tiro salvezza degli incantesimi del druido. Se lo fallisce, perde la 
sua reazione fino all’inizio del proprio turno successivo e il primo 
attacco che effettua nel proprio turno subisce svantaggio; se lo 
supera, l’effetto termina.
Fuoco. All’inizio di ogni suo turno per 1 minuto, il bersaglio 
deve effettuare un tiro salvezza su Costituzione contro la CD del 
tiro salvezza degli incantesimi del druido. Se lo fallisce, subisce 
danni da fuoco pari al modificatore di Saggezza del druido; se lo 
supera, il fuoco si estingue. Se il bersaglio o una creatura entro 
1,5 metri da lui usa un’azione per estinguere le fiamme, o se 
qualche effetto estingue le fiamme (per esempio se il bersaglio 
viene immerso in acqua) l’effetto termina.
Pelle Adamantina
A partire dal 10° livello, quando il druido assume Forma 
Selvatica, ottiene resistenza ai danni contundenti, perforanti e 
taglienti inferti da attacchi non magici.
Ottiene inoltre la capacità di usare Forma Selvatica come 
reazione quando subisce danni da un attacco, e i danni di 
quell’attacco vengono applicati ai punti ferita della sua forma 
bestiale.
Perfezione Artificiale
A partire dal 14° livello, quando il druido è in Forma Selvatica, 
non può essere affascinato, spaventato, paralizzato, pietrificato o 
avvelenato ed è immune ai danni da veleno.
Monaco: La Via dell’Arma Vivente
Un monaco che segue la Via dell’Arma Vivente persegue la 
perfezione fisica e affina il suo corpo come un fabbro affila una 
spada. Le sue origini vanno cercate nelle culture dei mutaforma e 
delle creature che combattono con zanne e artigli. Le arti marziali 
che seguono sono alcune delle tecniche che si sono evolute nella 
Via dell’Arma Vivente.
• Il Cuore Forgiato è un sentiero recente, sviluppato dai forgiati
che esplorano il potenziale delle loro strutture artificiali. È
incentrato sia sull’evoluzione fisica del corpo che sul controllo
della forza dell’acciaio e della pietra.
• La Lama del Viaggiatore è stata sviluppata dai cangianti
tribali e fornisce al praticante alcune armi versatili che non
possono essergli sottratte. Un praticante può sviluppare lame
ossee, nocche appuntite o allungare gli arti per colpire un
nemico distante.
• Le tecniche della Stirpemannara sono state sviluppate dai
campioni di Olarune e utilizzano al meglio le armi naturali e la
forza dei morfici.
• Il Sudario dell’Incubo è una tradizione kalashtar. Anziché
trasformarsi fisicamente, i monaci dell’incubo generano
proiezioni ectoplasmiche e manifestano artigli d’ombra.
Mescolando colpi fisici e attacchi psichici, instillano la paura
nella mente dei loro nemici. Un kalashtar solitamente si
circonda dell’immagine del suo spirito quori, ma il sudario può
prendere qualsiasi forma.
Pugni d’Osso e d’Acciaio
Al 3° livello, quando il monaco sceglie questa tradizione, il dado 
dei danni dei colpi senz’armi delle sue Arti Marziali aumenta di 
un grado. Il monaco tira 1d6 al posto dei danni normali del suo 
colpo senz’armi. Il dado cambia in un d8 al 5° livello, in un d10 
all’11° livello e in un d12 al 17° livello. Questi danni incrementati 
possono essere applicati solo a un colpo senz’armi e non a 
un’arma da monaco.
Disciplina Marziale
A partire dal 3° livello, quando il monaco adotta questa tradizione, 
sceglie una disciplina e ottiene il relativo privilegio.
Cuore Forgiato. I colpi senz’armi del monaco sono considerati 
armi di adamantio. Inoltre, quando il monaco colpisce una 
creatura con un attacco senz’armi, può spendere 1 punto ki per 
obbligare la creatura a effettuare un tiro salvezza su Forza; se lo 
fallisce, la creatura subisce 2d6 danni aggiuntivi dello stesso tipo 

--- PAGE 234 ---
233
Capitolo 6   |   Opzioni dei Personaggi
del colpo senz’armi subito, e può essere spinta fino a 4,5 metri 
lontano dal monaco. Se lo supera, la creatura subisce solo 1d6 
danni e non viene spinta.
Lama del Viaggiatore. La portata del monaco si estende di 1,5 
metri. Inoltre, all’inizio del proprio turno, il monaco può spendere 
fino a 4 punti ki per estendere la sua portata ulteriormente. Per 
ogni punto ki speso in questo modo, la portata del monaco si 
estende di altri 1,5 metri fino alla fine del suo turno.
Stirpemannara. Una volta per turno, quando il monaco 
colpisce una creatura con un attacco senz’armi, può spendere 1 
punto ki per dilaniarla e infliggerle profonde ferite sanguinanti. 
Per il minuto successivo, all’inizio di ogni suo turno, il bersaglio 
subisce 1d4 danni taglienti da questo effetto. L’effetto termina 
anticipatamente se al bersaglio vengono ripristinati uno o più 
punti ferita oppure se una qualsiasi creatura usa la sua azione 
per spendere un uso di una borsa del guaritore o effettua con 
successo una prova di Saggezza (Medicina) con una CD pari alla 
CD dei tiri salvezza del ki del monaco.
Quando il monaco raggiunge il 6° livello, questi danni taglienti 
contano come magici al fine di oltrepassare la resistenza e 
l’immunità agli attacchi e ai danni non magici.
Sudario dell’Incubo. Quando il monaco colpisce una creatura 
con un attacco senz’armi, può spendere 1 punto ki per gettarla 
in preda alla paura, obbligandola a effettuare un tiro salvezza 
su Saggezza. Se la creatura fallisce il tiro salvezza, subisce 1d6 
danni psichici e diventa spaventata nei confronti del monaco 
fino alla fine del turno successivo di quest’ultimo. Se lo supera, è 
immune all’effetto di paura inflitto da questa capacità per 24 ore.
Colpo Mutevole
Il monaco ha il potere di alterare le sue armi naturali, 
sviluppando degli artigli o rinforzando i suoi pugni. A partire 
dal 3° livello, quando usa Arti Marziali per effettuare un colpo 
senz’armi, può scegliere se infliggere danni contundenti, 
perforanti o taglienti con quell’attacco.
Colpo Manifestante
A partire dal 6° livello, il monaco sceglie uno dei seguenti tipi di 
danno quando finisce un riposo lungo: contundente, perforante, 
tagliente, freddo, fulmine, necrotico, psichico o tuono. La 
prima creatura che il monaco colpisce nel proprio turno con un 
colpo senz’armi subisce 1d6 danni aggiuntivi di quel tipo. Se il 
monaco ha selezionato i danni contundenti, perforanti o taglienti, 
beneficia del suo privilegio di classe Colpi Ki Potenziati e quei 
danni contano come danni magici.
I monaci del Sudario dell’Incubo solitamente infliggono 
danni psichici con questa capacità; i monaci del Cuore Forgiato 
potenziano i loro danni contundenti e gli Stirpemannara 
sviluppano artigli più affilati. Tuttavia, un monaco può scegliere 
qualsiasi tipo di danno, a prescindere dalla sua o dalle sue 
discipline.
Adattamento Riflessivo
A partire dall’11° livello, quando il monaco effettua una prova di 
Forza (Atletica) o Destrezza (Acrobazia), può spendere 1 punto 
ki per tirare un d20 aggiuntivo. Può scegliere di usare questa 
capacità dopo che ha effettuato la prova, ma prima che l’esito ne 
sia determinato. Può scegliere quale dei d20 usare per la prova di 
caratteristica, escludendo comunque il più alto se la prova è stata 
effettuata subendo svantaggio.
Inoltre, i danni extra inflitti dal privilegio di classe Colpo 
Manifestante aumentano a 2d6.
Forma Perfetta
Al 17° livello, il monaco trasforma il suo corpo per farne un’arma 
da guerra. Il monaco ottiene un privilegio basato su una disciplina 
a sua scelta. Può scegliere la stessa disciplina che ha selezionato 
al 3° livello o una diversa.
Cuore Forgiato. Quando il monaco è colpito da un attacco, 
può usare la sua reazione per aggiungere il suo modificatore di 
Saggezza (fino a un minimo di 1) alla sua CA, anche contro 
l’attacco innescante. Questo effetto dura fino all’inizio del turno 
successivo del monaco.
Lama del Viaggiatore. Quando il monaco infligge danni 
perforanti o taglienti a una creatura con un colpo senz’armi, 
quella creatura subisce 1d8 danni aggiuntivi da veleno e deve 
superare un tiro salvezza su Costituzione contro la CD dei tiri 
salvezza del ki del monaco, altrimenti è avvelenata fino alla fine 
del proprio turno successivo.
Stirpemannara. Quando il monaco usa la sua Raffica di Colpi, 
può effettuare tre colpi senz’armi come azione bonus invece di 
due. Dispone di vantaggio a quegli attacchi.
Sudario dell’Incubo. Quando il monaco danneggia una 
creatura con il suo Colpo Manifestante, un flusso di energia 
psionica in eccesso si scarica addosso a un massimo di 3 
creature diverse, scelte del monaco e situate entro 9 metri da lui. 
Queste creature subiscono un ammontare di danni psichici pari 
alla metà del livello da monaco del personaggio.
Interpretare un Monaco dell’Arma Vivente
Un monaco dell’Arma Vivente può attingere a una singola 
tecnica oppure può combinare stili diversi. Sia le capacità che 
il monaco ottiene da questa sottoclasse, sia le capacità base 
della classe del monaco possono rappresentare la capacità 
del personaggio di controllare e alterare la sua forma fisica. 
Quando il monaco usa Caduta Lenta, può cambiare forma 
per sviluppare delle membrane simili alle ali di un aliante 
(Lama del Viaggiatore) o calarsi lentamente afferrando 
un mantello ectoplasmico (Sudario dell’Incubo). Difesa 
Senz’armi rappresenta un mutamento difensivo, mentre i 
Colpi Ki Potenziati sviluppati dal monaco rappresentano un 
potenziamento delle sue armi naturali.
Molte tecniche dell’Arma Vivente fanno uso di doni naturali; 
per esempio, la Lama del Viaggiatore presume che il monaco sia 
dotato della forma malleabile di un cangiante. Tuttavia, qualsiasi 
membro di qualsiasi specie può seguire questi sentieri. Se il 
personaggio non possiede dei doni di mutaforma innati o un 
legame con uno spirito quori, spetta al giocatore e al DM spiegare 
in che modo questi doni si manifestano. Se il monaco non è un 
kalashtar, il suo Sudario dell’Incubo potrebbe essere il fantasma 
di un antenato o di una persona amata, che si lega a lui e lo aiuta 
a combattere. Se non è un cangiante, forse è stato alterato dai 
daelkyr o dal programma di creazione di un supersoldato Vadalis: 
non può cambiare faccia, ma può comunque sviluppare delle lame 
ossee ed estendere i suoi arti per colpire i nemici più lontani.

--- PAGE 235 ---
234

--- PAGE 236 ---
235
LUCAS BONATTO GUERRINI
Capitolo 7: Tesori
C
os’è?” chiese Ban studiando attenta-
mente l’antico guanto d’arme. Dela estrasse 
il suo spolverante e fece passare la bacchetta 
sulla reliquia. Secoli di incrostazioni svanirono 
in un istante, rivelando una superficie d’ac-
ciaio annerito e alcuni luccicanti frammenti del drago Khyber. 
“La Mano di Halas Tarkanan. È un’arma fatta per amplificare il 
potere dei marchi del drago aberranti.” Toccò uno dei frammenti 
incastonati: “Questo guanto d’arme un tempo rase al suolo le torri 
di Sharn. E nelle mani sbagliate, potrebbe farlo di nuovo”.
La magia è una parte importante della vita di tutti i giorni a 
Eberron. Gli oggetti magici non sono soltanto i tesori o le reliquie 
di un’era dimenticata, bensì strumenti moderni prodotti in serie 
e armi da guerra. Questa sezione presenta una gamma di oggetti 
magici e altri tesori, dagli oggetti focus dei casati portatori del 
marchio ai simbionti viventi dei daelkyr. Vedere la Dungeon 
Master’s Guide per le regole sull’uso degli oggetti magici.
Oggetti Magici Comuni
La magia è usata in una miriade di piccole situazioni che hanno 
poco impatto sulle avventure ma migliorano la vita di tutti i giorni 
della gente comune. La Guida Omnicomprensiva di Xanathar ed 
Eberron: Rinascita Dopo l’Ultima Guerra presentano numerosi 
oggetti magici di uso comune nel Khorvaire. Questa sezione 
aggiunge ulteriori oggetti, che restano comunque la punta del 
proverbiale iceberg. Il DM dovrà considerare questi oggetti come 
fonte di ispirazione per ciò che è possibile creare, e non come una 
lista definitiva degli unici oggetti magici disponibili su Eberron.
I trucchetti sono una fonte ricorrente di ispirazione per gli 
oggetti magici comuni, anche se molti riproducono soltanto una 
parte degli effetti del trucchetto. Un esempio al riguardo può 
essere l’abito della riparazione, che si ripara da solo. La pietra 
pulitrice, lo spolverante e l’armatura scintillante fanno tutti uso 
dell’aspetto di pulizia di prestidigitazione, mentre la bacchetta 
parlante fornisce alla voce l’effetto amplificante della taumaturgia. 
Pulire, riscaldare, raffreddare, riparare, creare suoni o immagini 
illusorie sono tipici strumenti dell’arsenale Cannith.
Sebbene la maggior parte degli oggetti magici non abbia 
impatto sul combattimento, alcuni oggetti possono avere un valore 
pratico. Il bastone da guerra e la verga da battaglia aumentano la 
gittata dei trucchetti, mentre la lama da braccio e lo strumento 
integrato forniscono dei benefici minori per i personaggi forgiati. 
Il DM può anche scegliere di unire i benefici di un oggetto magico 
comune con quelli di un oggetto magico più potente. Per esempio, 
la gittata estesa di un bastone da guerra comune potrebbe essere 
applicata a un bastone del fuoco, oppure la lama da braccio di un 
forgiato potrebbe racchiudere una lama del sole.
Accendilampade
Bacchetta, comune
Finché il personaggio impugna questa bacchetta, può usare 
un’azione per accendere o spegnere istantaneamente una 
candela, una torcia, un piccolo fuoco da campo o una fiamma 
analoga entro 3 metri da lui.
Bacchetta Parlante
Bacchetta comune
Finché il personaggio impugna questa bacchetta, la sua voce e 
gli altri suoni che produce sono tre volte più forti del normale. Il 
Casato Phiarlan fa uso dell’amuleto tonante, un congegno simile 
che lascia libere le mani del portatore.
Bastone da Guerra
Bastone, comune (richiede sintonia)
L’Aundair sviluppò il bastone da guerra per aiutare le bacchette da 
guerra a contrastare la gittata degli arcieri Thranesi, ma presto 
questo oggetto si diffuse in tutto il Khorvaire.
Ogni incantatore che può usare un bastone come focus arcano 
può entrare in sintonia con un bastone da guerra. Finché il 
personaggio impugna questo bastone con entrambe le mani, può 
usarlo come focus arcano. Ogni trucchetto lanciato usando il 
bastone può essere lanciato fino a quattro volte la gittata standard. 
Tuttavia, quando il personaggio lancia un trucchetto a più del 
doppio della gittata standard, i suoi tiri per colpire subiscono 
svantaggio e le altre creature dispongono di vantaggio a qualsiasi 
tiro salvezza effettuato contro il trucchetto del personaggio. Quindi 
un dardo di fuoco lanciato usando un bastone da guerra possiede 
una gittata di 144 metri, ma i tiri per colpire contro i bersagli a più 
di 72 metri di distanza subiscono svantaggio.
Guanti del Ciarlatano
Oggetto meraviglioso, comune
Quando il personaggio indossa un paio di guanti del ciarlatano, 
può usare un’azione per produrre un’immagine illusoria che 
stia nel palmo della sua mano. L’immagine dura per 1 minuto o 
finché la concentrazione del personaggio non termina (come se 
il personaggio si concentrasse su un incantesimo). L’immagine 
non può creare suoni, luci, odori o altri effetti sensoriali. 
Un’interazione fisica con l’immagine rivela che si tratta di 
un’illusione, in quanto gli oggetti vi passano attraverso.
Se una creatura usa la sua azione per esaminare l’immagine, può 
determinare che si tratta di un’illusione effettuando con successo 
una prova contrapposta di Intelligenza (Indagare) contro la prova 
di Carisma (Inganno) del personaggio. Se una creatura discerne 
l’illusione per ciò che è, per quella creatura l’illusione si attenua.
Scintilla
Oggetto meraviglioso, comune
La scintilla è una piccola pietra ovale ricoperta di glifi Ferniani. 
Quando un personaggio impugna la scintilla, può usare un’azione 
bonus per toccare una candela, una torcia, un castelletto di legna 
da ardere o simili per sprigionare istantaneamente una fiamma.
Spilla Anti-Pioggia
Oggetto meraviglioso, comune
Finché il personaggio impugna o indossa una spilla anti-pioggia, 
può usare un’azione per evocare o congedare una cupola di energia 
che si manifesta appena sopra la sua testa. Quell’energia respinge 
quantità moderate di acqua ghiacciata o liquida, come pioggia, neve, 
escrementi di uccelli o altri fastidi simili, ma non può essere usata 
per proteggersi dai pericoli ambientali più estremi o dagli attacchi.
Solitamente, il campo di una spilla anti-pioggia è argentato e 
trasparente. Altri modelli più costosi includono un’illusione nel 
campo; una spilla anti-pioggia molto popolare proietta l’immagine 
di un cielo azzurro e soleggiato sopra la testa del portatore.

--- PAGE 237 ---
236
Capitolo 7   |   Tesori
Spolverante
Bacchetta, comune
Finché il personaggio impugna questa bacchetta, può usare 
un’azione per pulire istantaneamente un volume massimo 
equivalente a un cubo di 30 centimetri di lato, rimuovendo 
polvere e sporcizia. Esistono molte varianti dello spolverante; 
il bastone della purificazione, a due mani, copre un cubo di 1,5 
metri di lato con una singola azione, mentre il bacile lucente 
pulisce gli abiti e gli oggetti di stoffa collocati al suo interno.
Strumento Integrato
Oggetto meraviglioso, comune (richiede l’uso da parte di un 
forgiato)
Uno strumento integrato si innesta nel corpo di un forgiato ed è 
concepito per fungere da uno degli strumenti seguenti, di peso 
pari o inferiore a 5 chilogrammi: arnesi da falsario, arnesi da 
scasso, borsa dell’erborista, sostanze da avvelenatore, strumenti 
da artigiano o uno strumento musicale.
Il personaggio deve incorporare lo strumento nel suo corpo 
prima di poterlo usare. Per innestare lo strumento nel corpo o 
rimuoverlo occorre 1 ora, posto che il personaggio rimanga in 
contatto con esso per tutta l’ora; questo può essere fatto nel corso 
di un riposo breve o lungo.
Finché il personaggio è in vita, lo strumento non può essere 
rimosso dal suo corpo contro la sua volontà. Quando lo strumento 
integrato è parte del suo corpo, il personaggio deve comunque 
avere una mano libera per usarlo. Un personaggio può avere un 
solo strumento integrato alla volta innestato nel suo corpo.
Verga da Battaglia
Verga, comune
La verga da battaglia fu sviluppata come alternativa al più lungo 
bastone da guerra ed è diventata popolare presso le bacchette da 
guerra di tutto il Khorvaire. La verga da battaglia funge da focus 
da incantatore e può essere usata da qualsiasi incantatore che 
possa usare una verga come focus.
Quando il personaggio impugna la verga a due mani, può 
usarla per lanciare trucchetti fino al doppio della gittata standard. 
Tuttavia, quando lancia un trucchetto oltre la gittata standard, 
i suoi tiri per colpire subiscono svantaggio e le altre creature 
dispongono di vantaggio agli eventuali tiri salvezza da effettuare 
contro il trucchetto. Quindi, un dardo di fuoco lanciato usando 
una verga da battaglia ha una gittata di 72 metri, ma i tiri per 
colpire effettuati contro i bersagli a più di 36 metri di distanza 
subiscono svantaggio.
Verga di Thurimbar
Verga, comune
La verga di Thurimbar è uno strumento magico sviluppato dagli 
gnomi di Zilargo. Finché il personaggio impugna la verga, può 
usare un’azione per produrre illusioni uditive che replicano 
infallibilmente il suono di qualsiasi strumento musicale in cui 
il personaggio sia competente, con un effetto simile a quello 
dell’incantesimo illusione minore, con il suono che si diffonde dalla 
verga. Per determinare la qualità dell’esibizione, il personaggio 
effettua una prova di Carisma con lo strumento musicale che 
desidera replicare. Se il personaggio è competente nella verga di 
Thurimbar vera e propria, può produrre una musica ultraterrena, 
diversa da quella di qualsiasi strumento musicale esistente.
Oggetti Magici Dhakaani
Sebbene l’Impero Dhaakani non possa vantare l’artiglieria arcana 
tra le sue tradizioni, i sapienti del Kech Volaar hanno iniziato a 
studiare attentamente gli strumenti e le tecniche delle Cinque 
Nazioni, sforzandosi di cogliere i principi che stanno alle basi 
delle invocazioni e delle evocazioni. Ma anche se le bacchette 
e i bastoni da assedio non fanno ancora parte dell’arsenale 
Dhakaani, i loro artefici daashor stanno dimostrando un talento 
straordinario. I Dhakaani padroneggiano numerose tecniche 
della metallurgia e della forgiatura che i Cannith devono ancora 
imparare. Conoscono le procedure per raffinare e lavorare le 
leghe di adamantio e altri metalli esotici e per vincolare le energie 
arcane alle loro creazioni. Nei tempi antichi, l’impero produceva 
molti possenti artefatti. Il DM dovrà decidere se i Dhakaani dei 
tempi odierni abbiano ancora la capacità di fabbricare nuovi 
artefatti, o se i loro più grandi segreti siano andati perduti a 
seguito del crollo dell’impero.
Questa sezione descrive alcune reliquie Dhakaani uniche che 
è possibile trovare nel Khorvaire. Solitamente sono custodite in 
antiche tombe e rovine; certi tesori come l’armatura di adamantio 
sono immuni all’usura del tempo. Tuttavia, gli Eredi di Dhakaan 
continuano a fabbricare armi e armature di pregiata fattura e i 
campioni Dhakaani sono ben equipaggiati.
Per i daashor, la funzione viene prima dell’estetica. I loro 
strumenti e le loro armi sono di fattura impeccabile, ma 
solitamente hanno una forma austera: oggetti di adamantio o 
acciaio annerito, con gli emblemi del clan e dell’impero impressi 
in modo discreto sulla superficie. Oltre alle armi di adamantio, 
i Dhakaani possono produrre armi e armature magiche di ogni 
genere. Un’armatura dell’invulnerabilità, un’armatura della 
resistenza, le armi difensive e una mazza del terrore potrebbero 
essere tutti oggetti di fattura Dhakaani. Sebbene i Dhakaani 
usino spade, archi e lance, i loro campioni spesso si armano di 
magli, mazzafrusti e mazze. Anche gli altri oggetti Dhakaani sono 
solitamente concepiti per essere usati sul campo di battaglia. Per 
esempio, gli stendardi o gli strumenti musicali magici possono 
ispirare gli alleati o instillare la paura nei nemici.
I Forgiati e gli Arti Protesici
Eberron: Rinascita Dopo l’Ultima Guerra introduce gli arti protesici, 
oggetti magici comuni che richiedono sintonia e sono precedenti 
alla nascita dei forgiati. Gli arti protesici possono avere le forme 
più disparate; uno potrebbe assomigliare a un arto organico di 
legno animato, un altro potrebbe essere un guscio di metallo e 
un altro ancora un costrutto di forza. Durante l’Ultima Guerra, 
il Karrnath fece uso di protesi scheletriche e più recentemente 
i Cannith e i Jorasco hanno prodotto protesi fatte degli stessi 
materiali semiorganici dei forgiati.
Eberron: Rinascita Dopo l’Ultima Guerra include anche due 
oggetti magici progettati per essere integrati nell’avambraccio 
di un forgiato: il fodero per bacchette e la lama da braccio. A 
discrezione del DM, anche un personaggio di una razza diversa 
potrebbe riuscire a integrare uno di questi oggetti da forgiati 
nel proprio arto protesico; resta da chiedersi se i due possono 
logicamente funzionare assieme, e se lo stile dell’arto protesico 
può fondersi plausibilmente con la componente da forgiato. Se il 
DM decide che è possibile integrare un oggetto componente con 
la protesi, i due possono essere considerati un singolo oggetto 
magico al fine di determinare il numero di oggetti magici con cui 
il personaggio può entrare in sintonia. Se il personaggio rimuove 
la componente dalla protesi, perde immediatamente la propria 
sintonia con la componente stessa.

--- PAGE 238 ---
237
Capitolo 7   |   Tesori
Gli Eredi di Dhakaan cercano di recuperare ogni artefatto e 
oggetto leggendario Dhakaani, e tenteranno di ottenere questi 
preziosi cimeli dalle altre creature con la diplomazia o con la forza. 
Anche se un guerriero Dhaakani può trovare fastidioso vedere un 
umano che indossa un’armatura Dhakaani o che impugna una lama 
di adamantio proveniente da una forgia imperiale, non è obbligato 
a recuperare ogni singola reliquia del passato, e potrebbe anche 
lasciare che le cose restino come sono senza provocare incidenti.
Albero Gemente
Macchina Mistica (richiede sintonia mediante tecniche perdute)
Un albero gemente è un albero scheletrico gigante fatto di 
puro marmo bianco che pesa migliaia di chilogrammi. L’albero 
gemente, una delle più grandi invenzioni del daashor Taruuzh, è 
in parte una macchina per le esecuzioni, in parte uno strumento 
di tortura e in parte una prigione pressoché ineludibile, che 
mantiene le sue vittime a un passo dalla morte. I segreti della 
costruzione dell’albero sono andati perduti con la morte di 
Taruuzh, assieme all’arte di controllarlo. Per entrare in sintonia 
con un albero gemente, un personaggio dovrà riscoprire queste 
tecniche dimenticate. L’albero gemente possiede i tratti seguenti.
Afferrare. Mentre il personaggio si trova entro 36 metri 
dall’albero, può usare un’azione per bersagliare una creatura 
entro 6 metri dall’albero. Il bersaglio deve effettuare un tiro 
salvezza su Destrezza quando l’albero si protende verso terra per 
accalappiarlo. Se fallisce il tiro salvezza, il bersaglio è catturato 
dai rami dell’albero, subisce 6d6 danni perforanti magici ed è 
stordito finché non viene liberato dall’albero.
Sventrare. Mentre il personaggio si trova entro 36 metri 
dall’albero, può usare un’azione per ordinargli di sventrare i suoi 
sventurati prigionieri, risucchiandone il sangue e l’essenza vitale 
mentre i rami tremano e si agitano. Tutte le creature stordite 
dall’albero subiscono 8d6 danni perforanti magici e la metà dei 
danni totali viene aggiunta alla riserva di Vita Sospesa dell’albero.
Confessare i Loro Crimini. Mentre il personaggio si trova 
entro 36 metri dall’albero, può usare un’azione per lanciare 
parlare con i morti sul cadavere di una creatura imprigionata 
sull’albero, senza spendere uno slot incantesimo e senza 
bisogno di componenti materiali. Quando il personaggio lancia 
l’incantesimo in questa maniera, il cadavere è obbligato a fornire 
risposte sincere.
Prigionieri dell’Albero. L’albero può bloccare fino a quattro 
creature (o i loro cadaveri) contemporaneamente. Se la 
sua capienza è al massimo, il personaggio deve liberare un 
prigioniero prima di imprigionarne un altro.
Vita Sospesa. L’albero ha una riserva di punti ferita chiamata 
Vita Sospesa. La riserva parte con 20 punti e accumula punti 
ferita ogni volta che l’albero usa la sua capacità Sventrare, 
fino a una capienza massima di 200 punti ferita. Fintanto 
che ci sono punti ferita in questa riserva, ogni volta che una 
creatura imprigionata scende a 0 punti ferita ma è ancora viva, 
quella creatura viene curata di 1d4 +1 punti ferita e lo stesso 
ammontare viene sottratto dalla riserva di Vita Sospesa.
Liberare un Prigioniero. Mentre il personaggio si trova entro 
36 metri dall’albero, può usare un’azione bonus per ordinargli di 
liberare uno dei suoi prigionieri. Inoltre, un’altra creatura che si 
trovi entro 1,5 metri da un prigioniero può tentare di liberarlo 
dall’albero effettuando una prova di Forza (Atletica) con CD 20. In 
caso di successo, il prigioniero è libero ed entrambe le creature 
subiscono 3d6 danni perforanti magici. In caso di fallimento, il 
prigioniero rimane sull’albero ed entrambe le creature subiscono 
gli stessi danni previsti in caso di successo.
Corazza di Piastre di Kamvuul Norek
Armatura (corazza di piastre), leggendaria (richiede sintonia)
Questa corazza di piastre adamantina dell’antico Dhakaan 
apparteneva a un eroe hobgoblin noto per essere un possente 
uccisore di aberrazioni. Finché il personaggio indossa questa 
corazza di piastre ottiene bonus +2 alla CA, ogni colpo critico 
contro di lui diventa un colpo normale e ottiene vantaggio ai tiri 
salvezza contro gli incantesimi e gli altri effetti magici. Inoltre, 
se il personaggio supera il suo tiro salvezza contro la capacità 
Assalto Mentale di un mind flayer o di un’altra aberrazione, non 
ne è influenzato e l’effetto viene riflesso contro l’aberrazione 
come se il cono avesse origine dal personaggio e includesse 
l’aberrazione nella sua area d’effetto.
Ghaal’duur, il Possente Inno Funebre
Oggetto meraviglioso, artefatto (richiede sintonia con un bardo)
Questo corno da guerra lungo novanta centimetri, un riverito 
artefatto di Dhakaan, è stato ricavato dalla punta del corno di un 
drago rosso, rinforzato con bande di adamantio e ricoperto di 
rune di potere. Una scritta in Goblin recita: “Un possente inno 
funebre per il nemico caduto”. Ghaal’duur fu fabbricato da Jhazaal 
Dhakaan, un leggendario cantore del rimpianto che unificò gli 
antichi clan in lotta tra loro. Il signore della guerra kech che 
riuscisse a entrarne in possesso otterrebbe grande influenza 
presso gli Eredi di Dhaakani... e qualsiasi non Dhakaani che lo 
possedesse si ritroverebbe tra le mani un pericoloso fardello.
Proprietà Casuali. Il corno da guerra possiede le seguenti 
proprietà determinate casualmente:
• 2 proprietà benefiche minori.
• 1 proprietà nociva minore; qualsiasi goblinoide in sintonia con
il corno da guerra è immune agli effetti nocivi di tale proprietà.
Presenza di Jhazaal. Finché il personaggio possiede il corno
ed è in sintonia con esso, il suo punteggio di Carisma aumenta di 
4 e per lui il punteggio massimo per tale caratteristica diventa 24.
Il Canto del Drago. Quando il personaggio impugna il corno da 
guerra con entrambe le mani, può usarlo come focus da incantatore 
per i suoi incantesimi da bardo. Gli incantesimi da bardo lanciati 
usando il corno da guerra ottengono i benefici seguenti:
• Se l’incantesimo ha una durata pari o superiore a 1 minuto, la
sua durata raddoppia fino a una durata massima di 24 ore.
• Se l’incantesimo ha una gittata pari o superiore a 1,5 metri, la
sua gittata raddoppia.
• Se l’incantesimo è di livello pari o superiore al 1°, viene lanciato
come se fosse stato speso uno slot incantesimo superiore di 1
livello rispetto allo slot incantesimo speso dal personaggio.
Il Suono della Vittoria. Quando il personaggio impugna il
corno con entrambe le mani, può usare un’azione per suonarlo, 
potenziando i suoi alleati e intimidendo i suoi nemici. Per i 10 
minuti successivi, ogni volta che un alleato situato entro 180 
metri dal personaggio e che sia in grado di sentirlo effettua un 
tiro per colpire o un tiro salvezza, può tirare 1d4 e aggiungere il 
risultato al tiro per colpire o al tiro salvezza. Se la creatura è un 
goblinoide, aggiunge al suo tiro 2d4 invece di 1d4.
Inoltre, ogni nemico situato entro 180 metri dal personaggio 
e che sia in grado di vederlo deve effettuare un tiro salvezza su 
Carisma contro la CD dei suoi incantesimi da bardo; se lo fallisce, 
per i 10 minuti successivi, ogni volta che effettua un tiro per 
colpire o un tiro salvezza, la creatura deve tirare 1d4 e sottrarre 
il risultato dal tiro per colpire o dal tiro salvezza. Se la creatura è 
un goblinoide, sottrae dal suo tiro 2d4 invece di 1d4.
Una volta che il personaggio ha usato questa proprietà, non può 
usarla di nuovo finché non ha completato un riposo breve o lungo.

--- PAGE 239 ---
238
Capitolo 7   |   Tesori
Distruggere il Corno. Si dice che solo il fuoco di Jharaashta, il 
drago che sacrificò il proprio corno per permettere la creazione 
dell’oggetto, possa distruggerlo. Ma sono passati novemila anni e 
molti sapienti presumono che il possente drago sia morto da tempo.
Shaarat’doovol, la Lama della Verità
Arma (spada lunga), leggendaria (richiede sintonia)
Questa spada lunga fu forgiata nel khaar’draguus, le fosse di lava 
al di sotto di Sharn, e fu brandita da un antico eroe Dhakaani 
che cadde in battaglia contro il daelkyr Belashyrra. Nella lama 
è racchiusa un’entità senziente che non comunica a parole, ma 
può trasmettere emozioni e desideri al personaggio con cui è in 
sintonia. Shaarat’doovol fu forgiata per proteggere gli innocenti 
dalle macchinazioni dei daelkyr e se ritiene che il personaggio 
serva questa causa, può conferirgli grandi poteri.
Il personaggio ottiene bonus +3 ai tiri per colpire e ai tiri 
per i danni effettuati con quest’arma magica. Quando colpisce 
un’aberrazione con quest’arma, quella creatura subisce 2d10 
danni radiosi extra.
Dovere Incrollabile. Se il personaggio ha il favore della spada, 
essa lo guida e lo protegge dalle influenze innaturali. Finché 
il personaggio impugna la spada, quest’ultima può scegliere 
di conferirgli i benefici seguenti: il personaggio ottiene vista 
pura entro una gittata di 27 metri, non può essere affascinato o 
spaventato e possiede resistenza ai danni psichici.
Uul’kur (Chiave dei Sogni)
Oggetto meraviglioso, Comune
Questi monili di ferro sono intarsiati con una scheggia di 
frammento del drago Siberys. Spesso vengono indossati come 
spille, ma altri hanno forma di monete o di chiavi. Sebbene 
un uul’kur sia un oggetto magico comune, il segreto della sua 
creazione è noto soltanto ai monaci chot’uul degli Eredi di 
Dhakaan, ed è pressoché sconosciuto nelle Cinque Nazioni.
Quando il personaggio dorme con un uul’kur sulla propria 
persona, rimane completamente lucido quando sogna, e al 
risveglio riesce a ricordare nitidamente tutto quello che è 
successo. Se il personaggio sa come funziona l’uul’kur, può 
usare un’azione per legarlo ai suoi sogni fino all’alba del giorno 
dopo. Finché questo legame perdura, qualsiasi creatura che 
dorma con questo monile sulla sua persona condivide i sogni del 
personaggio anziché farne di propri, purché lui e il personaggio 
dormano contemporaneamente.
Vola’khesh
Oggetto meraviglioso, Comune
Questa piccola pietra incisa viene solitamente legata a una 
cinghia di cuoio e portata al polso o al collo. Le vola’khesh, 
ideate dai duur’kala Dhakaani, facilitano le comunicazioni tra le 
unità scelte. Vengono create in serie collegate: fino a dieci pietre 
possono essere legate le une alle altre, e una volta che questo 
legame è stato stabilito, non può essere cambiato. Attualmente 
le vola’khesh vengono utilizzate solo dal Kech Dhakaan, e sono 
sconosciute ai popoli delle Cinque Nazioni. Se l’incantamento 
potesse essere riprodotto, questi oggetti tornerebbero molto utili 
alle spie e alle forze dell’ordine delle Cinque Nazioni.
Mentre il personaggio indossa una vola’khesh, può usare 
un’azione bonus per sussurrare un messaggio. Questo messaggio 
viene udito da tutte le creature che indossano una vola’khesh 
collegata e situata entro 36 metri dal personaggio. Il silenzio 
magico, 30 centimetri di pietra, 2,5 centimetri di metallo comune 
o 90 centimetri di legno bloccano questo effetto, ma la magia non 
deve necessariamente seguire una linea retta e può viaggiare 
liberamente attorno agli angoli e attraverso le aperture.
Zanna del Custode
Arma (pugnale), rara
Queste famigerate armi, molto apprezzate dagli assassini, 
racchiudono nel pomello un frammento del drago Khyber che 
incanala le anime delle vittime, pur non intrappolandole. Si 
discute da tempo sulla vera sorte dell’anima di chi viene ucciso da 
una Zanna del Custode. Un mito comune afferma che le anime 
delle vittime restino intrappolate nella Tana del Custode, e che 
gli eroi possano tentare di riscattare un’anima dal Sovrano della 
Morte e della Putrefazione. Un altro mito afferma che queste 
armi incanalano le anime fino al signore supremo Katashka, e 
che per riportare in vita una vittima sia necessario trattare con 
i Signori della Polvere. Molte Zanne del Custode furono create 
dagli assassini Shaarat’khesh dell’Impero di Dhakaan. Anziché 
attribuire il potere della lama al Custode (di cui i Dhakaani 
non riconoscono l’esistenza), gli assassini credono che le lame 
distruggano definitivamente le anime delle loro vittime.
Il personaggio ottiene bonus +1 ai tiri per colpire e ai tiri per 
i danni effettuati con quest’arma magica. Ogni volta che lo usa 
per ridurre una creatura a 0 punti ferita, quella creatura è uccisa 
e la sua anima viene rimossa. Una creatura la cui anima sia 
stata rubata in questo modo può essere riportata in vita soltanto 
tramite un incantesimo desiderio.
Kra’uul: Oggetti Vincolati ai Sogni
I monaci chot’uul, che vigilano sui sogni di Dhakaan, fabbricano 
oggetti che vengono attratti a Dal Quor assieme a un sognatore. 
Quando un personaggio sogna, i suoi oggetti kra’uul lo 
accompagnano. L’oggetto fisico rimane assieme al corpo del 
sognatore su Eberron, ma l’idea di quell’oggetto viaggia assieme 
a lui e il sognatore può usarlo mentre esplora Dal Quor.
Qualsiasi kra’uul costituito da un oggetto altrimenti comune 
è considerato un oggetto magico comune. I kra’uul costituiti 
da altri oggetti magici hanno la stessa rarità della versione 
standard dell’oggetto magico in questione. Sebbene le tecniche 
di fabbricazione degli oggetti kra’uul siano note solo ai chot’uul, 
il DM può introdurre altri oggetti vincolati ai sogni. Una spada 
maledetta potrebbe seguire il suo portatore anche nei sogni, 
mentre un potente artefatto potrebbe apparire ancora più glorioso 
nel contesto di Dal Quor. 
Armi di Byeshk
Il byeshk è un metallo raro e pesante di colore viola lucido che 
si estrae dalle Montagne Byeshk e dalle Montagne Murogrigio, 
lungo i confini del Droaam. È presente anche nelle Lande di 
Ferro, un semipiano Khyberiano dove i Ghaash’kala e i Kech 
Sharaat hanno condotto i loro scavi (come descritto nei capitoli 
4 e 5). Le aberrazioni legate ai daelkyr, tra cui i dolgaunt, i 
dolgrim e i mind flayer, sono vulnerabili alle armi fatte in lega 
di byeshk, cosa che rende tale metallo molto prezioso per i 
Dhakaani, i druidi dei Custodi dei Portali e altri che lottano 
contro le aberrazioni. Le armi Dhakaani forgiate durante 
l’Incursione di Xoriat erano spesso ricavate dal byeshk.
Le armi da mischia fatte di byeshk o rivestite di quel 
metallo non sono intrinsecamente magiche, ma si dimostrano 
insolitamente efficaci quando vengono usate per combattere 
le aberrazioni. Ogni volta che un personaggio colpisce 
un’aberrazione con un’arma di byeshk, l’aberrazione subisce 1d6 
danni extra del tipo dell’arma e non può recuperare punti ferita 
fino all’inizio del turno successivo del personaggio.
La versione in byeshk di un’arma da mischia costa 400 mo più 
della versione normale, che si tratti di un’arma completamente 
fatta di quel metallo, o che ne sia solo rivestita.

--- PAGE 240 ---
239
Capitolo 7   |   Tesori
STORN COOK
Marchi del Drago
Eberron: Rinascita Dopo l’Ultima Guerra include alcune razze 
varianti che rappresentano i personaggi portatori del marchio, 
assieme a oggetti unici, oggetti del marchio del drago focalizzato 
che possono essere usati soltanto dalle creature dotate di uno 
specifico marchio del drago. Questa sezione fornisce altri oggetti 
focus, assieme alle regole per conferire potenti marchi del drago 
Siberys.
Oggetti del Marchio 
del Drago Focalizzato
Buona parte dell’influenza dei casati portatori del marchio è 
basata su un semplice principio: è più facile amplificare un effetto 
magico esistente, come quello prodotto da un marchio del drago, 
che creare lo stesso effetto dal nulla. Presi singolarmente, i poteri 
conferiti dai marchi del drago non sono eccessivamente potenti. 
Tuttavia, nel corso dei secoli, il Casato Cannith e i Dodici hanno 
sviluppato degli oggetti che focalizzano e intensificano i poteri 
dei marchi per produrre effetti potenti e affidabili. In molti casi, 
come per le guglie della tempesta del Casato Lyrandar e le forge 
della creazione del Casato Cannith, il Congresso Arcano non è 
riuscito a duplicare gli effetti di quei potenti oggetti di focus per le 
creature prive di un marchio del drago. Altri oggetti sono stati poi 
riprodotti in forme che chiunque può usare, ma un oggetto che 
richieda al portatore di possedere un marchio del drago specifico 
è sempre più facile e meno costoso da creare rispetto a un 
oggetto che produca lo stesso effetto per tutti, offrendo ai casati 
portatori del marchio un vantaggio rilevante.
Questo capitolo descrive alcuni nuovi oggetti del marchio del 
drago focalizzato. Esistono inoltre alcuni oggetti del marchio del 
drago focalizzato che producono lo stesso effetto di un oggetto 
magico esistente tratto dalla Dungeon Master’s Guide, ma che non 
possono essere usati o messi in sintonia se non da chi possieda un 
marchio del drago particolare. Il Casato Lyrandar sta lavorando 
a una versione della scopa volante per gli eredi del marchio del 
drago, ma non l’ha ancora perfezionata. Il Casato Ghallanda sta 
sviluppando una locanda portatile, una variante della fortezza 
istantanea, ma l’impresa è difficoltosa. Spetta sempre al DM 
decidere se esiste un oggetto del marchio del drago focalizzato 
che riproduce gli effetti di un determinato oggetto magico, e in 
quel caso, la rapidità con cui può risultare disponibile.
La tabella “Oggetti del Marchio del Drago Focalizzato” fornisce 
alcuni esempi degli oggetti focus, assieme all’oggetto di cui essi 
riproducono gli effetti e il marchio richiesto per usare o entrare 
in sintonia con un determinato oggetto focus. La rarità di un 
oggetto focus è generalmente inferiore a quella di un oggetto 
simile che tutti possono utilizzare, a rappresentare la maggiore 
facilità di fabbricazione. Tuttavia, questo non significa che 
siano liberamente disponibili; gli oggetti del marchio del drago 
focalizzato vengono raramente venduti nei negozi. Possono 
essere creati usando soltanto strumenti brevettati e vengono 
prodotti esclusivamente dal Casato Cannith e dai Dodici, per poi 
essere consegnati agli agenti più fidati dei casati portatori del 
marchio. Quindi, sebbene molti investigatori Medani portino un 
paio di occhiali Medi, hanno acquisito tali oggetti al servizio del 
casato e non acquistandoli tramite monete d’oro.
Sebbene un oggetto focus del marchio del drago solitamente 
abbia lo stesso aspetto dell’oggetto di cui duplica gli effetti, porta 
l’immagine del marchio richiesto impressa sulla superficie e 
spesso mostra il simbolo del casato associato. I frammenti del 
drago Siberys sono una componente essenziale per gli oggetti 
focus, molti dei quali includono un frammento di qualche forma. 
Detto questo, l’aspetto di un oggetto focus può differire dalla 
forma dell’oggetto magico normale: lo specchio serpentino ha un 
effetto simile a quello di una sfera di cristallo, ma è una superficie 
speculare piana anziché un globo.
Oggetti del Marchio del Drago Focalizzato
Nome dell’Oggetto
Oggetto 
Duplicato
Marchio del 
Drago
Rarità
Abbraccio della 
tempesta
Anello della 
caduta morbida
Tempesta
Non comune
Anello Vadalis
Anello di influenza 
animale
Addestramento Non comune
Bacchetta del 
rabdomante Medani
Bacchetta dei 
segreti
Individuazione
Comune
Catene Kundar
Manette 
dimensionali
Interdizione
Non comune
Fermaglio di 
Interdizione
Fermaglio dello 
scudo
Interdizione
Comune
Giara Ghallan
Giara alchemica
Ospitalità
Comune
Lenti della testuggine 
dragona
Lenti dell’aquila
Scoperta
Comune
Mantello del 
passaggio
Cappa del 
saltimbanco
Passaggio
Non comune
Mantello delle ombre Mantello elfico
Ombra
Comune
Mantello Thuranni
Mantello 
distorcente
Ombra
Non comune
Miniature meravigliose 
dei Cannith
Piume di Quaal
Costruzione
Non comune
Occhiali Medi
Lenti della visione 
dettagliata
Individuazione
Comune
Pietre del vento
Pietre parlanti
Scrittura
Comune
Scudo Deni
Scudo sentinella
Sentinella
Comune
Specchio serpentino
Sfera di cristallo
Ombra
Raro
Stivali Ori
Stivali della 
velocità
Passaggio
Non comune
Talismano Jora
Talismano della 
rimarginazione
Guarigione
Comune

--- PAGE 241 ---
240
Capitolo 7   |   Tesori
Bacchetta del Cercatore
Bacchetta, non comune (richiede sintonia con una creatura con il 
Marchio della Scoperta)
Questa bacchetta a forma di Y su cui è impresso l’emblema del 
Marchio della Scoperta contiene 5 cariche utilizzabili per le 
proprietà seguenti. Recupera 1d4+1 cariche spese ogni giorno 
all’alba. Se il personaggio spende l’ultima carica della bacchetta, 
deve tirare un d20. Con un risultato di 1, la bacchetta si riduce in 
polvere ed è distrutta.
Scoperta. Quando il personaggio impugna la bacchetta, può 
usare un’azione per spendere 2 cariche e lanciare l’incantesimo 
localizza creatura.
Ubicazione. Quando il personaggio impugna la bacchetta, può 
usare un’azione per spendere 1 carica e lanciare l’incantesimo 
localizza oggetto.
Ricerca. Quando il personaggio impugna la bacchetta, può 
usare un’azione per spendere 1 carica e lanciare l’incantesimo 
localizza animali o vegetali. Ogni volta che lancia localizza animali 
o vegetali impugnando la bacchetta, ottiene i benefici seguenti:
• Può descrivere o nominare un tipo specifico di minerale e
individuarlo al posto di una bestia o di un vegetale.
• Quando lancia questo incantesimo, può specificare la quantità
minima di quella bestia, vegetale o minerale che desidera
trovare entro una sfera del raggio di 9 metri, come per esempio
“almeno 1,5 chilogrammi di frammenti del drago Eberron” o
“almeno cinque daini”. Il personaggio apprende la direzione e
la distanza delle bestie, animali o vegetali più vicini rispondenti
ai parametri richiesti, se esistono.
Bacchetta Incanalante
Bacchetta, rara (richiede sintonia con una creatura dotata di un 
marchio del drago specifico)
Una bacchetta incanalante è una corta bacchetta di metallo 
sormontata da un frammento del drago Siberys. Ogni bacchetta è 
collegata a un marchio del drago specifico, come il Marchio della 
Guarigione o il Marchio della Costruzione, e un personaggio può 
entrare in sintonia con la bacchetta solo se possiede quel marchio 
del drago.
Una bacchetta incanalante possiede 7 cariche utilizzabili per 
le proprietà seguenti. La bacchetta recupera 1d6+1 cariche spese 
ogni giorno all’alba. Se il personaggio spende l’ultima carica della 
bacchetta, deve tirare un d20. Con un risultato di 1, la bacchetta 
si riduce in polvere ed è distrutta.
Attingere al Potere. Quando il personaggio impugna la 
bacchetta, può lanciare qualsiasi incantesimo della sua lista 
di Incantesimi del Marchio razziali, spendendo un numero di 
cariche pari al livello dell’incantesimo che lancia. Per lanciare 
questo incantesimo il personaggio utilizza la stessa caratteristica 
da incantatore degli incantesimi che può lanciare come privilegio 
razziale una volta per riposo lungo.
Incanalare Magia. Durante il lancio di qualsiasi incantesimo 
presente sulla sua lista di Incantesimi del Marchio razziali, il 
personaggio può spendere cariche per potenziare l’incantesimo, 
scegliendo uno degli effetti seguenti:
• La gittata dell’incantesimo è raddoppiata. Se l’incantesimo
normalmente ha una gittata di contatto, il personaggio può
lanciarlo con una gittata di 9 metri (spendendo 1 carica).
• La durata dell’incantesimo è raddoppiata, fino a un massimo di
24 ore (spendendo 1 carica).
•	 Un incantesimo che normalmente ha un tempo di lancio di 1 azione 
può essere lanciato come azione bonus (spendendo 2 cariche).
Calderone Ghallanda
Oggetto meraviglioso, comune (richiede sintonia con una creatura 
dotata del Marchio dell’Ospitalità)
Questo calderone, decorato di sigilli arcani incisi e incastonato 
di frammenti del drago Siberys, consente a un personaggio di 
preparare del cibo in un batter d’occhio. Sebbene sia necessario 
fornire le materie prime, il calderone Ghallanda può misticamente 
riscaldare, raffreddare o condire i suoi contenuti, consentendo un 
controllo preciso della temperatura e replicando il sapore delle 
spezie o delle erbe che il personaggio non possiede. Quando il 
personaggio cucina del cibo nel calderone, può ridurre il suo 
tempo di cottura del 90% e dispone di vantaggio alle prove di 
caratteristica effettuate usando utensili da cuoco.
Canalizzatore del Marchio del Drago
Oggetto meraviglioso, comune (richiede sintonia con una creatura 
dotata di un marchio del drago specifico)
Su questa spilla è incastonato un piccolo frammento del drago 
Siberys che solitamente raffigura l’emblema del casato portatore 
del marchio a cui appartiene. Ogni canalizzatore del marchio 
del drago è collegato a un marchio del drago specifico, come 
il Marchio della Guarigione o il Marchio della Costruzione, e 
un personaggio può entrarvi in sintonia solo se possiede quel 
marchio del drago.
Prodotti dei Casati
I casati portatori del marchio costituiscono le fondamenta 
dell’economia magica del Khorvaire e sono la fonte di molti degli 
oggetti magici che è possibile acquistare nelle Cinque Nazioni. Il 
90% delle pozioni di guarigione viene fabbricato dal Casato Jorasco 
o prodotto in base alle sue specifiche. Chi possiede due spade corte
+1 prodotte da una forgia Cannith si ritroverà in mano due lame
essenzialmente identiche, là dove una spada corta Aereni sarebbe
amorevolmente cesellata da uno specifico artigiano.
Nella gestione dei prodotti dei casati, il DM dovrà tenere presente 
la natura militare o civile dell’oggetto. Durante la guerra, buona 
parte dei prodotti fabbricati dal Casato Cannith era destinata 
all’uso militare. Chi compra un mantello della protezione da un 
venditore Cannith a Sharn acquista un modello elegante destinato 
a essere indossato al Galà dei Tain, oppure un mantello dell’Orso 
Brelandiano, in origine assegnato a un’unità speciale? Se un 
oggetto è essenzialmente uno strumento di guerra, forse è stato 
effettivamente usato in guerra; in questo caso, per quale nazione era 
stato fabbricato? È un residuato legittimo? È stato venduto da un 
soldato a riposo o recuperato da un campo di battaglia?
L’equipaggiamento militare tende a essere più funzionale che 
decorativo. Può mostrare l’emblema di una particolare nazione 
e probabilmente qualche segno d’usura. I prodotti civili, d’altro 
canto, devono attirare i clienti. Si prenda il caso di una pozione 
di guarigione. Le pozioni che i Jorasco vendevano all’esercito 
Brelandiano erano note come “ramini”, perché il fluido aveva 
un vago sapore di rame e la sua potenza era chiaramente 
indicata, per garantire una somministrazione appropriata; un 
soldato Brelandiano poteva chiamare una pozione di guarigione 
superiore un “ramino-3”. Per contro, una pozione di guarigione 
per uso civile potrebbe avere un nome simile a “Vivacità”, 
sfoggiare un’etichetta sgargiante ed essere disponibile in vari 
gusti. Potrebbe perfino essere reclamizzata da un imbonitore in 
una zona della città dove la gente è abbastanza ricca da potersi 
permettere un prodotto del genere. “Vi sentite giù? Forse non 
siete in forma come speravate? Tornate subito in azione con un 
sorso di Vivacità!”

--- PAGE 242 ---
241
Capitolo 7   |   Tesori
Quando un personaggio indossa un canalizzatore del marchio 
del drago, può usarlo per lanciare qualsiasi incantesimo di 
1° livello presente sulla sua lista di Incantesimi del Marchio 
razziali. Una volta che il personaggio ha usato il canalizzatore, 
non può usarlo di nuovo finché non completa un riposo lungo. 
Per lanciare questo incantesimo il personaggio utilizza la stessa 
caratteristica da incantatore degli incantesimi che può lanciare 
come privilegio razziale una volta per riposo lungo.
Chiave del Maniero
Oggetto meraviglioso, raro (richiede il Marchio dell’Ospitalità)
Questa lunga chiave, tempestata di minuscoli frammenti del 
drago Siberys, può essere usata soltanto da una creatura con 
il Marchio dell’Ospitalità. Il personaggio può usare un’azione 
per tracciare nell’aria la sagoma di una porta con la chiave del 
maniero e lanciare reggia meravigliosa di Mordenkainen senza 
bisogno di componenti materiali. L’incantesimo termina dopo 24 
ore o quando il personaggio usa la chiave per chiudere la porta 
e congedare l’effetto; in quel momento, ogni creatura all’interno 
della reggia viene espulsa in uno spazio libero accanto al suo 
ingresso. Una volta usata, la chiave non può essere usata di 
nuovo prima dell’alba successiva.
Elmo della Sentinella
Oggetto meraviglioso, raro (richiede sintonia con una creatura 
con il Marchio della Sentinella)
Questo elmo possiede 3 cariche da usare per attivare le proprietà 
seguenti. Recupera tutte le cariche spese ogni giorno all’alba.
Controincantesimo. Il personaggio può usare un’azione 
per spendere 1 carica e stabilire un’interdizione difensiva 
con un incantesimo controincantesimo di contingenza. Una 
volta stabilita, alla prima occasione in cui una creatura ostile 
situata entro 18 metri dal personaggio e da questo visibile 
lancia un incantesimo che lo bersaglia o lo costringe a 
effettuare un tiro salvezza, l’incantesimo controincantesimo ha 
effetto immediatamente, che il personaggio lo voglia o meno, 
come se questo l’avesse lanciato usando la propria reazione. 
La caratteristica da incantatore per questo incantesimo è 
Saggezza. L’interdizione termina immediatamente dopo che il 
controincantesimo ha avuto effetto, o all’alba successiva.
Protezione. Il personaggio può usare un’azione per spendere 1 
carica e lanciare l’incantesimo protezione dall’energia su sé stesso.
Campo di Deviazione. Il personaggio può usare un’azione 
bonus per spendere 1 carica e lanciare l’incantesimo scudo della 
fede su sé stesso.
Interdizione Domestica
Oggetto meraviglioso, non comune (protegge un’area quadrata di 
750 metri di lato), rara (un’area quadrata di 1.500 metri di lato), 
leggendaria (un’area quadrata di 3 chilometri di lato)
Questo cubo di piombo ricoperto di incisioni, di circa 30 
centimetri di lato, racchiude un frammento del drago Siberys. 
L’interdizione domestica fornisce una protezione magica 
sopraffina, e viene solitamente incassata nel pavimento 
dell’edificio che deve proteggere. Se una qualsiasi creatura 
dotata del Marchio dell’Interdizione passa 10 minuti a 
contatto con l’interdizione domestica, può lanciare vigilanza e 
interdizione senza bisogno di componenti materiali. 
L’area protetta dall’incantesimo è determinata dalla rarità 
dell’interdizione domestica. La durata dell’incantesimo è di 24 ore, 
ma l’effetto termina anticipatamente se l’interdizione domestica 
viene usata per lanciare di nuovo l’incantesimo, se una creatura 
dotata del Marchio dell’Interdizione passa 10 minuti a contatto 
con l’interdizione domestica per porre fine ai suoi effetti, o se 
l’interdizione domestica viene rimossa dall’area che attualmente 
protegge. Dopo essere stata usata per lanciare l’incantesimo, 
l’interdizione domestica non può farlo di nuovo fino all’alba del 
giorno successivo.
Riserva del Marchio del Drago
Oggetto meraviglioso, non comune (richiede sintonia con una crea-
tura dotata di un marchio del drago specifico)
Le riserve dei marchi del drago contengono sempre un frammento 
del drago Siberys incastonato, ma possono avere molte forme. 
Solitamente consistono in un amuleto o un braccialetto su cui 
compare l’emblema del casato. Ogni riserva è collegata a un marchio 
del drago specifico, come il Marchio della Guarigione o il Marchio 
della Costruzione e un personaggio può entrare in sintonia con essa 
solo se possiede quel marchio del drago.
Una riserva del marchio del drago contiene 7 cariche. Quando 
il personaggio la indossa, può usarla per lanciare qualsiasi 
incantesimo di 1° o 2° livello presente sulla sua lista di Incantesimi 
del Marchio razziali, spendendo un numero di cariche pari al 
livello dell’incantesimo che lancia. La riserva recupera 1d6+1 
cariche spese ogni giorno all’alba. Per lanciare questo incantesimo 
il personaggio utilizza la stessa caratteristica da incantatore degli 
incantesimi che può lanciare come privilegio razziale una volta per 
riposo lungo.
Verga del Dominio Selvaggio
Verga, rara (richiede sintonia con una creatura con il Marchio 
dell’Addestramento)
Questa verga in legno di quercia verniciato è sormontata a 
entrambe le estremità da un frammento del drago Siberys. 
Possiede le proprietà seguenti:
Dominio. Quando il personaggio impugna la verga, può 
usare un’azione per lanciare dominare bestie. Quando lancia 
l’incantesimo in questa maniera, la durata aumenta fino a 1 
ora. La caratteristica da incantatore del personaggio per questo 
incantesimo è Saggezza. Dopo avere lanciato questo incantesimo, 
la verga non può lanciarlo di nuovo prima dell’alba successiva.
Addestramento. Quando il personaggio impugna la verga, 
dispone di vantaggio alle prove di Saggezza (Addestrare Animali) e 
Saggezza (Sopravvivenza).
Lingua Selvaggia. Quando il personaggio impugna la verga può 
usare un’azione per lanciare parlare con gli animali.

--- PAGE 243 ---
242
Capitolo 7   |   Tesori
LEE MOYER
Marchi del Drago Siberys
I tredici marchi del drago puri sono legati 
alle rispettive dinastie. In base alle regole 
contenute in Eberron: Rinascita 
Dopo l’Ultima Guerra, un 
marchio del drago deve essere 
selezionato durante la creazione 
del personaggio. Un marchio del 
drago fornisce al personaggio 
una serie base di capacità e, se 
è un incantatore, gli consente di 
accedere al privilegio Incantesimi 
del Marchio della sua sottorazza 
o razza variante, e gli permette di 
usare gli oggetti del marchio del drago 
focalizzato associati al suo marchio.
In alcuni rari casi, un personaggio 
portatore del marchio sviluppa un potere 
superiore a quello degli altri eredi del 
marchio: un guerriero dotato del Marchio 
del Passaggio potrebbe teletrasportarsi pur 
non essendo dotato di nessun’altra capacità 
magica, e un locandiere Ghallanda potrebbe essere in grado di 
evocare una reggia meravigliosa. Questi marchi del drago, più rari 
e più potenti, sono noti come marchi del drago Siberys. Sono più 
grandi e formano disegni più complessi rispetto agli altri marchi 
del drago. Solitamente, un marchio del drago Siberys si evolve da 
un altro marchio già esistente, a seguito di una situazione critica in 
cui il portatore compie un atto straordinario collegato alle capacità 
del marchio che sta per sviluppare. Tuttavia, in circostanze ancora 
più rare, qualcuno manifesta spontaneamente un marchio del 
drago più grande e potente del solito pur non avendone mai 
posseduto uno.
Che i marchi del drago Siberys si manifestino su un erede di 
un casato portatore del marchio o su un trovatello sconosciuto, 
i casati portatori del marchio tengono sempre in gran conto i 
portatori di un marchio del drago Siberys. Un personaggio che 
sfoggia un marchio simile è trattato con grande rispetto dai 
membri del casato, ma i baroni e i siniscalchi potrebbero anche 
pretendere di più da lui. Quindi un marchio del drago Siberys 
è una benedizione, ma può anche rivelarsi un fardello. La 
manifestazione di un marchio del drago Siberys, specialmente 
quando avviene improvvisamente su un personaggio privo 
del marchio, può indicare che il portatore svolgerà un ruolo 
importante nella Profezia Draconica, ma anche che draghi, 
immondi e altre potenti creature tenteranno di manipolare il 
personaggio o di nuocergli.
L’evoluzione di un marchio del drago potrebbe essere 
rappresentata dalle regole esistenti relative agli Incantesimi del 
Marchio. A discrezione del DM e dei giocatori, un personaggio 
portatore del marchio che abbia la capacità di lanciare un 
Incantesimo del Marchio di 5° livello potrebbe essere descritto 
come dotato di un marchio del drago Siberys. Analogamente, 
la progressione di un marchio del drago potrebbe essere 
rappresentata collegando i privilegi di classe di un personaggio al 
suo marchio; per esempio, un ladro dotato del Marchio dell’Ombra 
potrebbe descrivere il suo uso di Elusione come un manto di 
ombre evocato grazie al marchio del drago. Ognuno di questi 
approcci può rappresentare un incremento del potere del marchio, 
in base alla storia che si desidera narrare e alle capacità che si 
desiderano attribuire al personaggio con il marchio.
Questa sezione presenta le regole per sviluppare i marchi 
del drago Siberys come qualità soprannaturali. Il capitolo 7 
della Dungeon Master’s Guide spiega le regole relative a queste 
qualità soprannaturali, che consentono ai personaggi di ricevere 
ricompense in forma di benedizioni anziché di tesori. Questo 
permette al DM di descrivere l’improvviso sviluppo di un marchio 
del drago o la sua crescita inaspettata anche nel mezzo di una 
campagna, nel modo più adatto alla storia. Usando queste regole, 
la manifestazione di un marchio del drago Siberys può cogliere di 
sorpresa tanto il giocatore quanto il personaggio, anziché essere 
collegata a certi livelli, talenti o capacità da incantatore acquisite 
dal personaggio.
Marchi del Drago Siberys 
su Personaggi Portatori del Marchio
Nel caso di un personaggio che già possieda un marchio del 
drago puro (tramite una sottorazza o una razza variante del 
marchio del drago descritta in Eberron: Rinascita Dopo l’Ultima 
Guerra), il DM può conferirgli il dono soprannaturale di un 
marchio del drago Siberys in evoluzione. Un personaggio può 
sviluppare soltanto il marchio del drago Siberys associato al 
proprio marchio già esistente; un umano con il Marchio del 
Passaggio non può sviluppare il Marchio Siberys della Creazione. 
I personaggi portatori del marchio che sviluppano un marchio 
del drago Siberys ottengono i benefici associati al marchio 
corrispondente:
Marchio del Drago Siberys dell’Addestramento: Il personaggio 
dispone di vantaggio alle prove di Saggezza (Addestrare 
Animali). Può inoltre lanciare l’incantesimo dominare bestie 
come incantesimo di 6° livello senza spendere uno slot 
incantesimo. Una volta che l’ha fatto, non può lanciare questo 
incantesimo in questo modo di nuovo finché non completa un 
riposo lungo. La sua caratteristica da incantatore per questo 
incantesimo è Saggezza.
Marchio del Drago Siberys della Guarigione: Il personaggio 
dispone di vantaggio alle prove di Saggezza (Medicina). Può 
inoltre lanciare l’incantesimo cura ferite di massa come 
incantesimo di 6° livello senza spendere uno slot incantesimo. 
Una volta che l’ha fatto, non può lanciare questo incantesimo 
in questo modo di nuovo finché non completa un riposo lungo. 
La sua caratteristica da incantatore per questo incantesimo è 
Saggezza.
Marchio del Drago Siberys dell’Individuazione: Il personaggio 
dispone di vantaggio alle prove di Intelligenza (Indagare). Può 
inoltre lanciare l’incantesimo visione del vero senza spendere 
uno slot incantesimo e senza bisogno di componenti materiali. 
Una volta che l’ha fatto, non può lanciare questo incantesimo 
in questo modo di nuovo finché non completa un riposo lungo. 
La sua caratteristica da incantatore per questo incantesimo è 
Intelligenza.
Marchio del Drago Siberys della Scoperta: Il personaggio dispone 
di vantaggio alle prove di Saggezza (Percezione). Può inoltre 
lanciare l’incantesimo comunione con la natura o scopri il 
percorso senza spendere uno slot incantesimo e senza bisogno di 
componenti materiali. Una volta che l’ha fatto, non può lanciare 
nessuno dei due incantesimi in questo modo di nuovo finché non 
completa un riposo lungo. La sua caratteristica da incantatore per 
questo incantesimo è Saggezza.

--- PAGE 244 ---
243
Capitolo 7   |   Tesori
Marchio del Drago Siberys della Creazione: Il personaggio 
dispone di vantaggio a qualsiasi prova di caratteristica 
effettuata usando gli strumenti da artigiano. Può inoltre 
lanciare l’incantesimo fabbricare o creazione senza spendere 
uno slot incantesimo e senza bisogno di componenti materiali. 
Una volta che l’ha fatto, non può più lanciare nessuno dei 
due incantesimi in questo modo finché non completa un 
riposo lungo. La sua caratteristica da incantatore per questo 
incantesimo è Intelligenza.
Marchio del Drago Siberys dell’Interdizione: Il personaggio 
dispone di vantaggio alle prove di Intelligenza (Indagare) e a 
qualsiasi prova di caratteristica effettuata usando gli arnesi da 
scasso. Può inoltre lanciare l’incantesimo santuario privato 
di Mordenkainen o proibizione senza spendere uno slot 
incantesimo e senza bisogno di componenti materiali. Quando 
lancia l’incantesimo proibizione in questo modo, protegge 
uno spazio quadrato dal lato massimo di 27 metri fino a 
un’altezza di 9 metri dal terreno. Una volta che l’ha fatto, non 
può più lanciare nessuno dei due incantesimi in questo modo 
finché non completa un riposo lungo. La sua caratteristica da 
incantatore per questo incantesimo è Intelligenza.
Marchio del Drago Siberys dell’Ombra: Il personaggio dispone 
di vantaggio alle prove di Destrezza (Furtività). Può inoltre 
lanciare l’incantesimo fuorviare o scrutare senza spendere 
uno slot incantesimo e senza bisogno di componenti materiali. 
Una volta che l’ha fatto, non può più lanciare nessuno dei 
due incantesimi in questo modo finché non completa un 
riposo lungo. La sua caratteristica da incantatore per questo 
incantesimo è Carisma.
Marchio del Drago Siberys dell’Ospitalità: Il personaggio 
dispone di vantaggio alle prove di Carisma (Persuasione). 
Può inoltre lanciare l’incantesimo reggia meravigliosa di 
Mordenkainen senza spendere uno slot incantesimo e senza 
bisogno di componenti materiali. Una volta che l’ha fatto, non 
può più lanciare questo incantesimo in questo modo finché non 
completa un riposo lungo. La sua caratteristica da incantatore 
per questo incantesimo è Carisma.
Marchio del Drago Siberys del Passaggio: Il personaggio 
dispone di vantaggio alle prove di Destrezza (Acrobazia). Può 
inoltre lanciare l’incantesimo porta dimensionale o cerchio 
di teletrasporto senza spendere uno slot incantesimo e senza 
bisogno di componenti materiali. Una volta che l’ha fatto, 
non può più lanciare nessuno dei due incantesimi in questo 
modo finché non completa un riposo lungo. Molte delle 
principali enclave del Casato Orien sono dotate di un cerchio 
di teletrasporto permanente e il personaggio può imparare 
i simboli di quei cerchi facendone richiesta alle autorità 
del casato. La sua caratteristica da incantatore per questo 
incantesimo è Destrezza.
Marchio del Drago Siberys della Scrittura: Il personaggio 
dispone di vantaggio a qualsiasi prova di Saggezza (Intuizione), 
a qualsiasi prova di caratteristica effettuata usando le scorte da 
calligrafo, gli strumenti da cartografo o gli arnesi da falsario, 
e a qualsiasi prova di caratteristica effettuata per riconoscere 
una falsificazione. Può inoltre lanciare l’incantesimo legame 
telepatico di Rary senza spendere uno slot incantesimo e senza 
bisogno di componenti materiali. Quando lancia l’incantesimo 
in questo modo, la sua durata è di 8 ore. Una volta che l’ha 
fatto, non può più lanciare questo incantesimo in questo modo 
finché non completa un riposo lungo. La sua caratteristica da 
incantatore per questo incantesimo è Intelligenza.
Marchio del Drago Siberys della Sentinella: Il personaggio 
dispone di vantaggio alle prove di Saggezza (Percezione). Può 
inoltre lanciare l’incantesimo interdizione alla morte o cerchio 
di potere senza spendere uno slot incantesimo. Una volta che 
l’ha fatto, non può più lanciare nessuno dei due incantesimi 
in questo modo finché non completa un riposo lungo. La sua 
caratteristica da incantatore per questo incantesimo è Saggezza.
Marchio del Drago Siberys della Tempesta: Il personaggio 
dispone di vantaggio alle prove di Destrezza (Furtività). Può 
inoltre lanciare l’incantesimo controllare acqua o controllare 
ventiGOX senza spendere uno slot incantesimo e senza bisogno 
di componenti materiali. Una volta che l’ha fatto, non può 
più lanciare nessuno dei due incantesimi in questo modo 
finché non completa un riposo lungo. La sua caratteristica da 
incantatore per questo incantesimo è Carisma.
Marchi del Drago Siberys 
sui Personaggi Senza Marchio
In alcune rare occasioni, un personaggio che non porta un 
marchio del drago può spontaneamente sviluppare un marchio 
del drago Siberys. Questi personaggi devono appartenere alla 
stessa razza base degli altri portatori di quel marchio del drago, 
come stabilito dalla sottorazza o dalla razza variante di quel 
marchio del drago in Eberron: Rinascita Dopo l’Ultima Guerra. 
Quindi, per esempio, soltanto un nano potrà manifestare un 
Marchio Siberys dell’Interdizione. Tutti i personaggi con un 
marchio Siberys hanno un legame di sangue con il casato 
portatore del marchio a cui corrisponde quel marchio, anche se 
potrebbero essere rimasti all’oscuro del legame finché il marchio 
non si è manifestato. I casati portatori del marchio solitamente 
tentano di reclutare questi personaggi, riconoscendone 
l’immenso valore come possibili emissari e agenti.
Marchi del Drago Siberys contro 
Marchi del Drago Superiori
Le edizioni precedenti del gioco applicavano regole diverse 
ai marchi del drago superiori (che si sviluppavano su quei 
personaggi già dotati di un marchio del drago inferiore) e ai 
marchi del drago Siberys (che si sviluppavano inaspettatamente 
su personaggi in precedenza privi di un marchio). Lo sviluppo 
di questi potenti marchi su un personaggio era rappresentato 
da un misto di talenti e classi di prestigio che potevano essere 
acquisiti soltanto a certi livelli; di conseguenza, i giocatori 
spesso ritenevano necessario pianificare la progressione del 
loro marchio fin dalla creazione del personaggio, nel timore di 
perdersi qualche capacità indispensabile.
Tuttavia, entrambi questi marchi raccontano la stessa storia: la 
rara evoluzione di un marchio del drago immensamente potente. 
Eberron: Rinascita Dopo l’Ultima Guerra ha snellito le regole 
relative ai marchi del drago condensandole in un unico punto 
d’accesso, una sottorazza o una razza variante scelta durante la 
creazione del personaggio. Analogamente, questo capitolo unisce 
le meccaniche dei marchi del drago superiori e Siberys in un unico 
dono soprannaturale, conferendo gli Incantesimi del Marchio già 
posseduti dagli eredi minori assieme ai poteri superiori.
Se torna a beneficio della storia, è possibile seguire l’approccio 
delle edizioni precedenti; un personaggio precedentemente 
senza marchio potrebbe manifestare un marchio Siberys 
che conferisce un singolo incantesimo di alto livello (senza 
conferire gli incantesimi di livello inferiore degli altri personaggi 
portatori del marchio). Tuttavia, le regole presentate in questo 
volume conferiscono le stesse capacità a tutti i personaggi che 
sviluppano i marchi del drago avanzati, che fossero marchiati in 
precedenza o meno.

--- PAGE 245 ---
244
Capitolo 7   |   Tesori
Se un DM desidera raccontare una storia diversa, può ignorare 
questa regola e conferire un marchio Siberys a una specie diversa 
(per esempio conferendo un Marchio dell’Interdizione a un 
personaggio cangiante). Si tratterebbe di un evento storico senza 
precedenti e il relativo casato portatore del marchio potrebbe 
considerare quel personaggio un abominio e una minaccia.
I personaggi precedentemente senza marchio che sviluppano 
un marchio del drago Siberys, ottengono i benefici seguenti:
Privilegi del Marchio del Drago Siberys. Il marchio conferisce 
gli stessi poteri garantiti ai personaggi già portatori del 
marchio, come descritto nella sezione precedente.
Oggetti del Marchio del Drago Focalizzato. Il personaggio 
può entrare in sintonia e usare qualsiasi oggetto magico 
che richieda a una creatura di portare un marchio del drago 
in particolare; per esempio, un personaggio con il Marchio 
Siberys dell’Individuazione può usare gli occhiali Medi, ma non 
le catene Kundar.
Incantesimi del Marchio. Se il personaggio possiede il 
privilegio di classe Incantesimi o Magia del Patto, alla lista 
degli incantesimi della sua classe da incantatore vengono 
aggiunti gli incantesimi della tabella “Incantesimi del Marchio” 
della sottorazza o razza variante portatrice del marchio 
corrispondente, come descritto in Eberron: Rinascita Dopo 
l’Ultima Guerra. Tuttavia, il personaggio non ottiene nessuno 
degli altri privilegi razziali solitamente associati alla sua 
sottorazza o razza variante portatrice del marchio.
Regola Variante: Acquisizione 
Alternativa dei Marchi Siberys
Questo libro usa le regole delle qualità soprannaturali per la 
loro flessibilità, che consente al DM di raccontare la storia di un 
potente marchio del drago che si manifesta inaspettatamente 
durante una campagna. Tuttavia, alcuni DM potrebbero decidere 
di rendere i marchi del drago Siberys disponibili per i giocatori 
in modi più tradizionali. Per esempio, alcuni giochi usano le 
regole della Campagna Condivisa descritte nell’Appendice 
A della Guida Omnicomprensiva di Xanathar, dove i giocatori 
guadagnano “punti tesoro” da usare per selezionare le loro 
ricompense narrative personali man mano che la campagna 
procede, anziché ricevere ricompense narrative scelte dal DM 
come gli oggetti magici o i doni soprannaturali. Questo riquadro 
contiene alcuni suggerimenti su come integrare i marchi del 
drago Siberys nelle sessioni in cui il DM non desidera usare 
doni soprannaturali.
Incremento dei Punteggi di Caratteristica. I marchi del drago 
Siberys presentati in questa sezione sono significativamente 
più potenti di un Incremento dei Punteggi di Caratteristica o di 
un talento (che i personaggi possono acquisire a partire dal 4° 
livello) e non dovrebbero essere disponibili per i personaggi di 
primo o secondo livello. Tuttavia, come variante, un DM può 
permettere ai personaggi di livello pari o superiore al 12° di 
acquisire un marchio del drago Siberys invece di un Incremento 
dei Punteggi di Caratteristica.
Oggetti Magici. Seguendo le regole della Campagna 
Condivisa, i giocatori ottengono gli oggetti magici spendendo 
punti tesoro in proporzione al valore dell’oggetto che 
acquisiscono. Se un DM lo desidera, può consentire ai giocatori 
di “acquistare” un marchio del drago Siberys come se si 
trattasse di un oggetto magico incluso nella “Tabella degli 
Oggetti Magici G”.
Oggetti Magici Assortiti
Questa sezione presenta alcuni oggetti che fanno uso di magie 
facilmente accessibili agli abili artefici di Eberron. Le maschere 
Aereni dovrebbero essere fabbricate soltanto sull’isola di Aerenal 
e consegnate soltanto agli elfi Aereni meritevoli. Gli altri oggetti 
possono essere acquistati nelle grandi città del Khorvaire, anche 
se potrebbero essere reperibili in quantità limitate o richiedere 
l’ingaggio di un artefice disposto ad accettare una commissione 
speciale.
Guanti Conservanti
Oggetto meraviglioso, non comune
I guanti conservanti funzionano a paio e ognuno è collegato a 
una piccola sacca dimensionale. Quando il personaggio indossa i 
guanti e impugna un oggetto che non pesa più di 10 chilogrammi 
e che può essere tenuto in una mano, può usare un’azione bonus 
per riporre quell’oggetto all’interno dello spazio extradimensionale 
del guanto. Quando un oggetto è custodito all’interno dello spazio 
extradimensionale, il personaggio può usare un’azione bonus per 
evocarlo di nuovo nella sua mano vuota. È possibile riporre solo 
un oggetto nello spazio extradimensionale di ogni guanto, per un 
totale di due oggetti per un paio di guanti.
Il peso dei guanti è trascurabile, a prescindere dal loro contenuto. 
Se un guanto viene perforato o strappato, si sfalda e si distrugge. 
L’oggetto che custodiva va perduto sul Piano Astrale.
Se i guanti conservanti vengono collocati in uno spazio 
extradimensionale creato da una borsa conservante, un buco 
portatile o un oggetto simile, entrambi gli oggetti si 
distruggono istantaneamente e aprono un portale 
sul Piano Astrale. Il portale viene generato 
nel punto in cui un oggetto è stato collocato 
all’interno dell’altro. Ogni creatura entro 
3 metri dal portale viene risucchiata 
attraverso di esso fino a un luogo casuale 
sul Piano Astrale. Poi il portale si chiude. 
Il portale è a senso unico e non può essere 
riaperto.
Maschera Aereni
Oggetto meraviglioso, non comune (ri-
chiede sintonia con un portatore degno)
Le elaborate decorazioni di questa 
maschera sono riconducibili a una 
delle dinastie nobili Aereni, e la 
guida che essa offre proviene 
dagli spiriti di quella dinastia. Il 
personaggio non può entrare 
in sintonia con la maschera a 
meno che quegli spiriti non lo 
considerino degno di indossarla.
Al momento della sua creazione, nella 
maschera Aereni vengono infuse 
due abilità. Quando un personaggio 
indossa la maschera ed effettua 
una prova di caratteristica usando 
una di quelle due abilità, può 
tirare 1d4 e aggiungere il risultato 
alla prova di caratteristica.

--- PAGE 246 ---
245
Capitolo 7   |   Tesori
WILLIAM O’CONNOR
Messaggero Finale
Oggetto meraviglioso, non comune (richiede l’uso da parte di un 
forgiato)
Un messaggero finale è un omuncolo minuscolo, una fragile 
creatura alata concepita per facilitare le comunicazioni tra i 
forgiati soldati durante l’Ultima Guerra.
Un personaggio forgiato può usare un’azione per impugnare un 
messaggero finale e innestarlo nel suo corpo. Finché è parte del suo 
corpo, il messaggero non può essere bersagliato da nessun attacco. 
Un personaggio forgiato può tenere innestato sul suo corpo soltanto 
un messaggero alla volta. Un messaggero finale contiene quattro 
dati, accessibili soltanto al forgiato su cui è innestato:
•	 Una destinazione per il messaggero. Può trattarsi di qualcosa 
di molto specifico (un particolare appartamento a Sharn) o di 
più generico (un mercato all’aperto).
•	 Un individuo bersaglio. Potrebbe trattarsi di un soggetto 
specifico o di una categoria (“qualsiasi forgiato Karrnathi”).
•	 Una singola immagine registrata attraverso gli occhi di un 
forgiato su cui il messaggero è innestato.
•	 Un messaggio della lunghezza massima di 25 parole.
Finché il messaggero è innestato sul personaggio, questi può 
usare un’azione per esaminare i dati attualmente contenuti nel 
messaggero finale e, se lo desidera, cambiare tutti quei dati o una 
parte di essi. Il personaggio può liberare il messaggero finale con 
un’azione bonus, nel qual caso esso vola verso la sua destinazione 
seguendo il percorso più diretto possibile.
Una volta giunto a destinazione, cerca l’individuo bersaglio; 
se nessun bersaglio è stato definito, il messaggero raggiunge il 
forgiato più vicino.
Se il personaggio scende a 0 punti ferita mentre un 
messaggero finale è innestato sul suo corpo, esso si stacca 
immediatamente e parte alla ricerca del suo bersaglio. Conserva 
il messaggio inserito al suo interno, ma sostituisce l’immagine 
inserita con l’ultima cosa che il personaggio ha visto prima di 
scendere a 0 punti ferita.
Un messaggero finale è un costrutto Minuscolo con una CA pari 
a 20, 6 punti ferita e una velocità di volare di 18 metri. È immune 
ai danni da veleno, ai danni psichici e a tutte le condizioni tranne 
privo di sensi. Se obbligato a effettuare una prova di caratteristica 
o un tiro salvezza, tutti i suoi punteggi di caratteristica sono 
considerati pari a 10 (+0). Possiede scurovisione entro un raggio 
di 18 metri. È privo di azioni e l’unica azione che può effettuare nel 
suo turno è l’azione di Scatto. Dopo che si è staccato dal corpo del 
forgiato, un messaggero può rimanere attivo soltanto per 8 ore, 
dopodiché la sua energia si dissipa ed esso cade privo di sensi. 
Un messaggero privo di sensi deve completare un riposo breve o 
lungo innestato su un forgiato, dopodiché recupera la sua energia 
e tutti i punti ferita perduti.
Slitta Volante
Oggetto meraviglioso, non comune
Una slitta volante è un disco cristallino del diametro di 1,5 metri. 
Può trasportare un passeggero in aria, usando gli stessi principi 
dei contrafforti che sorreggono le torri di Sharn. All’interno di 
Sharn o di qualsiasi altra zona di manifestazione Syraniana, il 
personaggio può collocarsi in piedi sulla slitta volante e usare 
un’azione per attivarla mentalmente, facendola fluttuare sotto i 
suoi piedi. Una volta per turno, il personaggio può comandare 
mentalmente la slitta volante per muoverla di 9 metri in 
qualsiasi direzione. La slitta volante può trasportare fino a 200 
chilogrammi e smette di fluttuare quando il personaggio scende 
dal disco.
Ogni turno il personaggio può usare un’azione per effettuare 
una prova di Destrezza (Acrobazia) con CD 12, e muovere la slitta 
volante di un massimo di 18 metri aggiuntivi in caso di successo.
Al di fuori di una zona di manifestazione Syraniana, le energie 
del piano si affievoliscono rapidamente e la slitta volante può 
essere attivata soltanto una volta, usando un’azione.
Quando è stata usata per volare per un totale di 10 minuti, o 
quando il personaggio la disattiva scendendo dal disco, la slitta 
perde la sua energia e non può più essere usata, finché non 
trascorre almeno 8 ore in una zona di manifestazione Syraniana.
Strumenti del Maestro
Oggetto meraviglioso (qualsiasi strumento da artigiano), non 
comune (+1), raro (+2) o molto raro (+3) (richiede sintonia con un 
personaggio competente nello strumento)
Quando il personaggio usa questo strumento come focus da 
incantatore, ottiene bonus ai tiri per colpire con incantesimo. Il 
bonus è determinato dalla rarità dello strumento. Il personaggio 
può inoltre aggiungere questo bonus a qualsiasi prova di 
caratteristica effettuata usando lo strumento.
Simbionti
I daelkyr creano strumenti e armi viventi, oggetti fatti di chitina, 
ossa e muscoli. Molti di questi oggetti si vincolano al loro 
portatore e traggono sostentamento dalla creatura con cui 
entrano in sintonia; per questo motivo vengono generalmente 
chiamati “simbionti”. Anche se i simbionti sono strumenti viventi, 
in termini di meccaniche di gioco sono considerati oggetti magici 
e non creature.
Questa sezione introduce otto nuovi oggetti simbiotici, simili a 
quelli descritti nel capitolo 5 di Eberron: Rinascita Dopo l’Ultima 
Guerra. Il DM può inoltre presentare ogni oggetto magico 
esistente come un simbionte creato dai daelkyr descrivendo 
l’oggetto come qualcosa di organico. Un pugnale avvelenato 
creato da Valaara potrebbe per esempio essere una lama 
chitinosa che risulta calda al tocco. Un mantello del pipistrello 
potrebbe essere fatto di membrana simile al cuoio e attraversato 
da vene bluastre. Un talismano della rimarginazione potrebbe 
essere uno scarabeo che affonda nella carne del portatore e 
rafforza il suo sangue. Perfino gli oggetti magici comuni possono 
essere simbionti; una lanterna perenne potrebbe essere una 
creatura simile a una lumaca dal corpo luminescente.
Quando il DM presenta un oggetto esistente come simbionte, 
deve decidere se aggiungervi o meno il tratto Natura Simbiotica, 
posseduto dagli altri simbionti. Quando il portatore entra in 
sintonia con un oggetto del genere, non può più rimuoverlo, 
nemmeno se desidera farlo; l’unico modo per porre fine alla 
sintonia e rimuovere un simbionte è usare un effetto che ponga 
fine a una maledizione. Questo aspetto impedisce che l’oggetto 
possa essere sottratto, ma limita il libero arbitrio del personaggio, 
quindi tutto dipende dalla storia che si desidera narrare. Una 
lumaca che funge da lanterna perenne non richiede alcuna 
sintonia. E il talismano della rimarginazione, pur essendo uno 
scarabeo che affonda nella carne del portatore, forse può essere 
afferrato e strappato via, o può allentare la presa volontariamente 
se il portatore pone fine alla sintonia.

--- PAGE 247 ---
246
Capitolo 7   |   Tesori
STORN COOK
Arma Famelica
Arma (qualsiasi da mischia), non comune (richiede sintonia)
Un’arma famelica è una creazione dei daelkyr fatta di muscoli e 
ossa. Può gemere, ringhiare o lamentarsi e si contorce quando 
viene impugnata, se chi la impugna non le va a genio. Se una 
creatura tenta di impugnare quest’arma mentre non è in sintonia 
con essa, subisce svantaggio ai tiri per colpire effettuati usando 
l’arma. Inoltre, se il personaggio è in sintonia con quest’arma 
quando un’altra creatura cerca di impugnarla, dall’elsa dell’arma 
fuoriescono delle spine acuminate e quella creatura subisce 1d4 
danni perforanti a ogni turno.
Quando il personaggio è in sintonia con quest’arma e la 
impugna, può usare un’azione bonus per vincolarsi a essa, 
facendo uscire dall’elsa dell’arma dei tentacoli che affondano 
nella sua carne. Quando il personaggio è vincolato all’arma, 
ottiene i benefici seguenti:
•	 L’arma è vincolata alla mano del personaggio e non può 
essere rimossa dalla sua presa, né volontariamente né 
involontariamente. Se è un’arma a due mani, solo una mano del 
personaggio è vincolata ad essa.
•	 Quando il personaggio colpisce una creatura con quest’arma, 
può scegliere di spendere un Dado Vita per infliggere danni 
aggiuntivi con l’attacco; se lo fa, risucchia l’energia vitale dei 
suoi avversari. Il personaggio tira il Dado Vita e aggiunge 
il proprio modificatore di Costituzione al risultato; l’attacco 
infligge danni necrotici extra pari al risultato e il personaggio 
recupera un pari ammontare di punti ferita.
Il personaggio può porre fine al vincolo dell’arma con un’azione, 
facendo in modo che i tentacoli si ritraggano per permettergli 
di lasciare l’arma. Il personaggio può rimanere in sintonia con 
l’arma, che sia vincolato ad essa o meno.
Fratello d’Ombra
Oggetto meraviglioso, raro (richiede sintonia)
Quest’oggetto simile a un gioiello nero, creato da Dyrrn il 
Corruttore, si fonde al centro della fronte del personaggio quando 
quest’ultimo entra in sintonia con esso.
Con un’azione bonus, il personaggio può fare in modo che il 
fratello d’ombra emani o ritragga un’ombra ectoplasmica che 
circonda il suo corpo e lo occulta agli occhi indiscreti. Quando 
l’ombra è attiva, le prove di Saggezza (Percezione) effettuate 
per vedere il personaggio subiscono svantaggio, mentre il 
personaggio dispone di vantaggio alle prove di Destrezza 
(Furtività) effettuate per nascondersi.
Inoltre, quando il personaggio è colpito da un attacco, può 
usare la sua reazione per spendere un Dado Vita e schermarsi. 
Il personaggio tira il dado e aggiunge il risultato come bonus alla 
propria CA, anche contro l’attacco innescante. Questo bonus dura 
fino alla fine del turno successivo del personaggio.
Natura Simbiotica. Il fratello d’ombra non può essere 
rimosso dal personaggio finché la sintonia permane e il 
personaggio non può porre fine volontariamente alla sintonia. 
Se il personaggio è bersagliato da un incantesimo che pone fine 
a una maledizione, la sintonia con il fratello d’ombra termina e il 
personaggio può rimuoverlo.
Guanto d’Arme Strisciante
Oggetto meraviglioso, non comune (richiede sintonia)
Creato dai daelkyr, il guanto d’arme strisciante appare come un 
avambraccio di un umanoide mostruoso. Quando il personaggio 
entra in sintonia con il guanto, esso avviluppa la sua mano e il 
suo avambraccio e si fonde con la sua carne.
Quando il personaggio effettua un un attacco senz’armi, può 
dilaniare il bersaglio usando gli artigli posti sul guanto d’arme. Se 
colpisce, infligge danni taglienti pari a 1d6 + il proprio modificatore 
di Forza, al posto dei normali danni inflitti dal suo colpo senz’armi.
Il personaggio può inoltre proiettare un duplicato ectoplasmico 
del guanto d’arme che gli permette di manipolare gli oggetti a 
distanza. Mentre il personaggio indossa questo guanto, può usare 
un’azione per lanciare mano magica.
Natura Simbiotica. Il guanto d’arme non può essere rimosso 
dal personaggio finché la sintonia permane e il personaggio non 
può porre fine volontariamente alla sintonia. Se il personaggio è 
bersagliato da un incantesimo che pone fine a una maledizione, la 
sintonia con il guanto d’arme termina e il personaggio può rimuoverlo.
Occhio Errante
Oggetto meraviglioso, non comune (richiede sintonia)
Questo inquietante simbionte creato dai daelkyr è un tentacolo di 
cuoio con un’estremità che termina in un occhio bulboso e l’altra 
che termina in un aculeo concepito per piantarsi nella carne. 
Quando il personaggio entra in sintonia con l’occhio errante, esso 
si pianta in una sua spalla e si protende da essa, esaminando 
il mondo e proiettando ciò che percepisce nella mente del 
personaggio. Di tanto in tanto, l’occhio errante può mostrare 
interesse nei confronti di un elemento casuale dell’ambiente 
circostante. In questo caso, il DM può attirare l’attenzione del 
personaggio sull’oggetto o sulla persona in questione.
Quando l’occhio è scoperto, il personaggio ottiene i benefici 
seguenti.
Terzo Occhio. Quando il personaggio effettua una prova di 
Saggezza (Percezione) o Intelligenza (Indagare) basata sulla vista, 
può tirare un d4 e aggiungere il risultato alla prova di caratteristica.
Visione Periscopica. L’occhio può allungarsi fino a 45 centimetri 
e può essere usato per sbirciare oltre gli angoli o la copertura. 
Quando viene esteso e usato in questo modo, l’occhio possiede una 
CA pari a 20 e 6 punti ferita. Se obbligato a effettuare una prova di 
caratteristica o un tiro salvezza, usa le statistiche del personaggio. 
Se scende a 0 punti ferita, il personaggio non può beneficiare di 
nessuna proprietà dell’occhio finché non completa un riposo breve o 
lungo, dopodiché l’occhio recupera tutti i punti ferita perduti.
Sempre Vigile. L’occhio continua a vegliare anche quando il 
personaggio dorme. Quando il personaggio effettua un riposo 
lungo, l’occhio errante rimane attivo e gli permette di usare il 
suo punteggio di Saggezza (Percezione) passiva per notare le 
minacce anche mentre dorme. Se l’occhio avvista un pericolo, 
invia al personaggio un allarme mentale nella forma di un incubo 
che lo sveglia immediatamente.

--- PAGE 248 ---
247
Capitolo 7   |   Tesori
LAURA HIRSBRUNNER
Natura Simbiotica. L’occhio non può essere rimosso dal 
personaggio finché la sintonia permane e il personaggio non 
può porre fine volontariamente alla sintonia. Se il personaggio è 
bersagliato da un incantesimo che pone fine a una maledizione, la 
sintonia con l’occhio termina e il personaggio può rimuoverla.
Scarabeo Cerebrale
Oggetto meraviglioso, non comune (richiede sintonia)
Questi simbionti simili a scarabei, allevati dal daelkyr Valaara, sono 
dotati di un guscio scintillante e iridescente. Per entrare in sintonia 
con uno scarabeo cerebrale, il personaggio deve collocarlo sopra 
la sua testa; durante la procedura di sintonia l’oggetto scava nel 
teschio del personaggio e si fa strada al suo interno, stabilendo 
un legame psichico con lui. Anche se è privo di qualsiasi forma di 
coscienza umana, è dotato di una strana volontà senziente aliena 
che risponde ai desideri del personaggio. Si dice che esistano 
anche scarabei cerebrali più rari, dotati di vaste conoscenze e 
di una mente senziente; tali storie a volte si concludono con lo 
scarabeo cerebrale che divora il cervello di un mago che si è spinto 
troppo oltre... ma sicuramente si tratta solo di fantasie!
Uno scarabeo cerebrale conosce un trucchetto a scelta 
del DM tratto dalla lista degli incantesimi da stregone o da 
warlock, e il personaggio può lanciare questo trucchetto come 
se lo conoscesse. Inoltre, uno scarabeo cerebrale conosce un 
incantesimo di 1° livello e uno di 2° livello dalla stessa lista degli 
incantesimi a cui appartiene il trucchetto. Se il personaggio 
possiede il privilegio di classe Incantesimi o Magia del Patto, 
può lanciare questi incantesimi come se li avesse preparati 
o li conoscesse, ed essi non contano al fine di determinare il 
numero di incantesimi che il personaggio prepara o conosce. Per 
questi incantesimi il personaggio può scegliere di usare il suo 
modificatore di Intelligenza oppure un eventuale modificatore di 
caratteristica da incantatore di altra provenienza.
Natura Simbiotica. Uno scarabeo cerebrale non può 
essere rimosso dal personaggio finché la sintonia permane e il 
personaggio non può porre fine volontariamente alla sintonia. Se 
il personaggio è bersagliato da un incantesimo che pone fine a 
una maledizione, la sintonia con lo scarabeo cerebrale termina e 
il personaggio può rimuoverlo.
Scarabeo da Lancio
Oggetto meraviglioso, non comune (richiede sintonia)
Questo insolito simbionte, creato dal daelkyr Valaara, affonda 
nel palmo del suo ospite e secerne delle affilate lame chitinose 
che possono essere usate anche come armi da lancio. Quando il 
personaggio entra in sintonia con lo scarabeo, esso si fonde col 
palmo della sua mano e rimane visibile solo come un’escrescenza 
chitinosa e iridescente.
Per ogni attacco che effettua come parte della sua azione di 
Attacco nel suo turno, il personaggio può espellere un frammento 
di chitina affilata dal simbionte, farlo comparire nella sua mano 
vuota e usarlo per l’attacco. Il frammento conta come arma 
magica da mischia semplice, in cui il personaggio è competente. 
Possiede le proprietà accurata, leggera e da lancio (gittata 6/18 
metri) e quando colpisce infligge 1d4 danni perforanti e 1d4 
danni da acido. Il frammento si dissolve non appena colpisce o 
manca il bersaglio.
Natura Simbiotica. Lo scarabeo non può essere rimosso dal 
personaggio finché la sintonia permane e il personaggio non 
può porre fine volontariamente alla sintonia. Se il personaggio è 
bersagliato da un incantesimo che pone fine a una maledizione, la 
sintonia con lo scarabeo termina e il personaggio può rimuoverlo.
Tabarro dei Molti Occhi
Armatura (cuoio borchiato); non comune, rara o molto rara (evol-
ve se il portatore serve Belashyrra, richiede sintonia)
Questa armatura è una creazione del daelkyr Belashyrra, 
il Signore degli Occhi. Un tabarro dei molti occhi è fatto di 
un materiale duro simile al cuoio e risulta caldo al tocco. È 
coperto di occhi appartenenti a molti tipi di creature diverse, 
che si guardano costantemente intorno per studiare l’ambiente 
circostante. Quando il personaggio entra in sintonia con 
l’armatura, essa si lega alla sua carne e condivide con lui ciò che 
vede, conferendogli i benefici seguenti:
•	 L’armatura gli permette di vedere in tutte le direzioni e gli 
conferisce vantaggio alle prove di Saggezza (Percezione) 
basate sulla vista.
•	 Il personaggio possiede scurovisione entro un raggio di 36 metri.
Doni dell’Onniveggente. Tutti i tabarri dei molti occhi sono 
collegati a Belashyrra e quando il personaggio ne indossa uno, 
può ricevere delle visioni fugaci, lampi di ciò che il Signore 
degli Occhi desidera vedere tramite lui. Se il personaggio porta 
a termine quei compiti, la sua armatura può evolvere, ottenere 
poteri aggiuntivi e aumentare la sua effettiva rarità.
•	 Un tabarro raro conferisce al personaggio anche bonus +1 alla 
CA e gli permette di vedere le creature e gli oggetti invisibili 
entro 36 metri.
•	 Un tabarro molto raro conferisce al personaggio anche bonus 
+1 alla CA e gli permette di vedere le creature e gli oggetti 
invisibili entro 36 metri. Il personaggio può inoltre usare 
un’azione per lanciare occhio arcano tramite il tabarro. Una 
volta che ha lanciato l’incantesimo in questa maniera, non può 
più rifarlo finché non completa un riposo lungo.
Natura Simbiotica. L’armatura non può essere rimossa dal 
personaggio finché la sintonia permane e il personaggio non 
può porre fine volontariamente alla sintonia. Se il personaggio è 
bersagliato da un incantesimo che pone fine a una maledizione, la 
sintonia con l’armatura termina e il personaggio può rimuoverla.
Vermilingua
Oggetto meraviglioso, non comune (richiede sintonia)
Questa spira di muscoli termina con un pungiglione acuminato. 
Quando il personaggio entra in sintonia con la vermilingua, 
questo simbionte creato dai daelkyr si attacca alla sua gola e si 
annida sotto la sua lingua.
Il personaggio può usare un’azione bonus per effettuare un 
colpo senz’armi con la vermilingua, usando per l’attacco la Forza 
o la Destrezza, a sua scelta. Se colpisce, infligge danni perforanti 
pari a 1d4 + il proprio modificatore di Forza o Destrezza, a 
sua scelta, invece dei normali danni contundenti per un colpo 
senz’armi. Il bersaglio colpito dalla vermilingua deve inoltre 
superare un tiro salvezza su Costituzione con CD 13, altrimenti è 
avvelenato fino all’inizio del turno successivo del personaggio.
Natura Simbiotica. La vermilingua non può essere rimossa 
dal personaggio finché la sintonia permane e il personaggio non 
può porre fine volontariamente alla sintonia. Se il personaggio è 
bersagliato da un incantesimo che pone fine a una maledizione, la 
sintonia con la vermilingua termina e il personaggio può rimuoverla.

--- PAGE 249 ---
248

--- PAGE 250 ---
249
KRISTÓF KÖTELES
Capitolo 8: Amici e Nemici
Q
uesto capitolo contiene le descrizioni 
e le schede delle statistiche di varie creature 
di Eberron che vanno ad aggiungersi a quelle 
presentate in Eberron: Rinascita Dopo l’Ultima 
Guerra. Per le indicazioni su come usare 
la scheda delle statistiche di una creatura è 
sufficiente consultare l’introduzione del Monster Manual.
Schede delle Statistiche 
per Tipo di Creatura
Di seguito sono elencate le creature di questo capitolo ripartite 
per tipo di creatura.
Alieni e Inquietanti. In un incontro con un daelkyr, il DM 
dovrebbe utilizzare diverse tecniche per sottolinearne la natura 
aliena, come per esempio:
•	 Un daelkyr può teletrasportarsi di 9 metri come azione bonus. 
Questo simboleggia il fatto che i daelkyr siano parzialmente 
svincolati dallo spazio e dal tempo. Il daelkyr si sposta nello 
spazio, ma i personaggi non ricordano che si sia mosso. Il DM può 
usare questo effetto come casuale e costante; anche al di fuori del 
combattimento, il daelkyr si sposta da uno spazio all’altro, senza 
essere vincolato dai concetti di distanza e di tempo.
•	 L’aspetto di un daelkyr è soggettivo. Soltanto alcuni elementi 
base sono una costante: un daelkyr è una creatura bipede 
Media e il suo equipaggiamento non cambia. Al di là di questo, 
il suo aspetto è definito da un misto del suo tema e della sua 
natura aliena; per esempio, Valaara solitamente appare come 
un umanoide angelico in cui affiorano vari elementi da insetto. 
D’altra parte, quando più soggetti che hanno incontrato un 
daelkyr mettono a confronto le loro esperienze, spesso scoprono 
di non essere d’accordo sui dettagli. Il daelkyr potrebbe 
assumere l’aspetto di una figura nota all’osservatore, oppure 
potrebbe cambiare aspetto a metà conversazione. Questo non è 
un effetto che il daelkyr controlla e non è considerato un tratto 
benefico; è semplicemente parte della sua natura aliena.
•	 I daelkyr sono dotati di telepatia entro 36 metri. Questa è la 
loro forma primaria di comunicazione ed è concepita per avere 
una portata più vasta della tipica telepatia. Un daelkyr può 
comunicare con un qualsiasi numero di creature entro gittata 
simultaneamente, proiettando un pensiero analogamente a come 
le altre creature proiettano il suono. Solitamente, quando un 
daelkyr “parla”, tutte le creature ricevono lo stesso messaggio, 
ma il DM potrebbe decidere che una o più creature ricevano 
un messaggio diverso. E così come due individui 
potrebbero vedere cose diverse quando 
guardano un daelkyr, 
potrebbero anche 
percepire le 
“parole” 
Aberrazioni
Quori du’ulora
Valaara
Folletti
Il Principe Dimenticato
La Regina della Foresta
Mostruosità
Plasmid
Non Morti
Grumo Psichico
Umanoidi
Artiglio di Sha’argon
Marinide evocatore della tempesta
Daelkyr
Un daelkyr conosce dei segreti che i mortali non possono 
comprendere e persegue scopi per loro imperscrutabili. Alcuni 
sapienti ritengono che i daelkyr siano degli artisti e che il mondo 
sia la loro tela; distruggono civiltà e scatenano mostri perché 
per loro questi sono atti di bellezza. Altri affermano che i daelkyr 
esistono al di fuori del tempo, e che le loro azioni abbiano senso 
solo se esaminate nell’arco di millenni. Altri ancora ritengono che 
chiunque riesca a capire le motivazioni dei daelkyr si convertirà 
immediatamente alla loro causa: è pericoloso studiare i daelkyr 
troppo da vicino, poiché le loro rivelazioni distruggeranno ogni 
precedente comprensione o identità. Pur essendo enigmatici, 
i daelkyr sono innegabilmente malvagi, pronti a devastare vite 
innocenti e intere civiltà senza alcun rimorso.
Tema Unificante. Ogni daelkyr è associato a un tema unico; 
Belashyrra è collegato alla vista, Valaara agli insetti e Dyrrn alla 
corruzione e all’evoluzione. Questo tema si rispecchia nell’aspetto 
del daelkyr, dei servitori di cui si serve e dei simbionti che crea. Se 
il daelkyr è un artista, il tema è il suo mezzo di espressione. Se è un 
conquistatore, il tema definisce le sue armi e il mondo che cerca 
di creare. Inoltre, ogni daelkyr racchiude segreti e rivelazioni 
relativi al suo tema specifico, segreti che le menti mortali non 
possono comprendere. Un individuo che si trovasse al 
cospetto di Belashyrra potrebbe ricordare qualcosa che 
ha visto e poi rimosso. Nei pressi di Valaara, potrebbe 
sentire degli insetti strisciare sotto la sua pelle o 
percepire i pensieri dei suoi alleati, come se per 
un istante fosse diventato parte di un alveare.

--- PAGE 251 ---
250
Capitolo 8   |   Amici e Nemici
del daelkyr in modi molto diversi. Uno potrebbe sentire il daelkyr 
che gli parla con una strana voce aliena, mentre un altro potrebbe 
sentire le parole del daelkyr sussurrategli all’orecchio dalla voce 
di una persona amata ormai defunta. Un altro ancora potrebbe 
non ricordare di avere mai sentito il daelkyr parlare, ma essere 
consapevole delle sue parole come se le conoscesse da sempre.
•	 Il privilegio Mente Aliena dei daelkyr rappresenta il fatto che 
queste creature sperimentano la realtà in modo talmente alieno 
che chiunque tenti di leggere i loro pensieri (e quindi di vedere 
l’universo come lo vedono loro) rischia di diventare catatonico.
Ogni incontro con un daelkyr dovrebbe risultare terrificante e avere 
al centro la sua natura aliena e insondabile. Le azioni dei Signori 
della Polvere e dei Sognatori Oscuri hanno un senso: i quori tentano 
di controllare i sogni dell’umanità mentre i Signori della Polvere 
lottano per liberare i loro signori supremi prigionieri. Le azioni dei 
daelkyr sono altrettanto letali e distruttive, ma nessuno capisce cosa 
vogliano, e quelli che tentano di farlo diventano spesso dei cultisti.
Valaara
Valaara è nota come la Regina Strisciante, l’Osservatrice sulle 
Pareti e la Protettrice dei Vermi. Si dice che sia possibile sentire 
la voce di Valaara nello zampettare degli scarafaggi e nel frinire 
delle locuste. In certi racconti, Valaara genera dei vermi che 
strisciano nelle orecchie e divorano il cervello di una creatura; 
in altri, quando i suoi vermi divorano un cadavere, Valaara può 
ricreare la vittima nel suo Nido Brulicante. Nessuno sa cosa 
voglia Valaara, ma i suoi servitori possono essere ovunque e in 
qualsiasi momento. Forse perfino ora strisciano sulle pareti della 
dimora degli avventurieri o sgusciano tra i loro piedi.
Coscienza Chitinosa. Valaara incarna la natura aliena degli 
insetti in tutti i loro aspetti. I simbionti di Valaara sono spesso 
formati di chitina, ma le creazioni della daelkyr includono anche 
insetti come lo scarabeo cerebrale e lo scarabeo da lancio (descritti 
nel capitolo 7), che possono insinuarsi sotto la pelle del portatore. 
Chi viene toccato da Valaara può subire una metamorfosi fisica e 
manifestare tratti da insetto, ma quel tocco può anche trasformare 
la mente. Chi percepisce i sussurri della Regina Strisciante può 
sviluppare un fascino particolare per gli insetti, mentre altri 
subiscono trasformazioni più drastiche. I culti più tenaci di Valaara 
si diffondono formando un nido; una creatura diventa la regina 
e le altre che vengono toccate da quel cultista vedono la loro 
personalità e i loro desideri svanire per lasciare il posto all’impulso 
di servire il nido. Di solito questo effetto è limitato, un legame 
psichico che vincola soltanto pochi individui, ma in certi casi 
diventa un contagio psichico virulento e inarrestabile che reclama 
interi paesi.
Servitori di Valaara. I culti della Regina Strisciante sono descritti 
in dettaglio nel capitolo 3. Valaara non fa uso di dolgaunt o dolgrim; 
anzi, spesso trasforma gli umanoidi in insetti. Queste creature usano 
le statistiche dei thri-kreen, dei drider o degli umber hulk, ma il loro 
aspetto può variare drasticamente; un gruppo di servitori potrebbe 
essere costituito da uomini-scarafaggio anziché dalle tipiche creature 
a forma di mantide come i thri-kreen. In altri luoghi agisce tramite 
nugoli di vermi famelici e genera creature che usano le statistiche delle 
progenie di Kyuss. In generale, Valaara può utilizzare qualsiasi tipo di 
creatura tematicamente correlata agli insetti o ai vermi, dai semplici 
sciami e ragni giganti fino ai vermeiena, ankheg, remorhaz o perfino 
vermi purpurei. Questi mostri dovrebbero però essere considerati 
un punto di partenza. Come tutti i daelkyr, Valaara sperimenta 
costantemente per creare nuovi esseri. Potrebbe creare un verme 
purpureo dotato di un’intelligenza maligna e di poteri psichici, o 
ankheg in grado di teletrasportarsi e attraversare la trama dello spazio.
Tana di Valaara
Come gli altri daelkyr, Valaara è vincolata a un semipiano di Khyber. 
Tuttavia, Valaara ha creato una razza di vermi scavatori che divorano 
la trama della realtà e scavano un reticolato di passaggi tra il suo Nido 
Brulicante e il mondo soprastante. Un’organizzazione che scopra 
gli strati superiori di questi tunnel potrebbe usarli per muoversi 
rapidamente attraverso il mondo, entrando in un tunnel nei Principati 
di Lhazaar, viaggiando per 7,5 chilometri e riemergendo a Sarlona 
o nelle Terre dell’Eldeen. Contrabbandieri ed esploratori potrebbero 
fare uso di questa meraviglia senza sapere ciò che si annida nei tunnel 
più profondi, finché i servitori di Valaara non li catturano o finché non 
cadono sotto l’influsso psichico della Regina Strisciante. Sebbene i 
tunnel del Nido Brulicante possano comparire ovunque sia più utile ai 
fini della storia, essi sono comunque meno stabili dei collegamenti tra 
Eberron e i reami di molti altri daelkyr. Un tunnel che conduca al Nido 
Brulicante può comparire ovunque, ma un passaggio può crollare in 
qualsiasi momento e interrompere un collegamento.
I tunnel superiori del reame di Valaara sono solitamente formati 
da materiale simile al vetro fuso; man mano che gli esploratori 
si addentrano nelle profondità, le mura diventano di chitina e 
muscoli tesi, e ogni superficie è ricoperta di insetti sciamanti. Qui è 
possibile scoprire bozzoli pulsanti, nidi di vermi purpurei in letargo 
o camere dalle pareti ricoperte di migliaia di uova luminescenti. 
Nel cuore del Nido Brulicante si annida Valaara in persona, che 
tesse le sue ragnatele e conduce i suoi sinistri esperimenti.
Azioni di Tana. Finché si trova nella sua tana, Valaara può 
invocare la magia ambientale per effettuare le sue azioni di tana. A 
conteggio di iniziativa 20 (in caso di parità di iniziativa, la Regina 
perde), Valaara effettua un’azione di tana per provocare uno degli 
effetti seguenti. Non può usare lo stesso effetto per due round di fila.
•	 Valaara sceglie un bersaglio e usa la sua capacità Evoca 
Sciame contro di esso.
•	 Valaara assimila le creature nella sua mente alveare. Ogni 
creatura che si trovi nella sua tana e che essa sia in grado di 
vedere deve superare un tiro salvezza su Saggezza con CD 22, 
altrimenti sarà affascinata per 1 minuto. Finché è affascinata 
in questo modo, una creatura deve usare la sua azione all’inizio 
del suo turno prima di muoversi per effettuare un attacco 
in mischia contro un’altra creatura a scelta di Valaara entro 
portata. Se non c’è nessuna creatura entro portata, la creatura 
affascinata può agire normalmente per quel turno. Una 
creatura affascinata può ripetere il tiro salvezza alla fine di ogni 
suo turno; se lo supera, l’effetto per lei termina.
•	 Un’area del raggio di 15 metri entro 36 metri da Valaara si riempie 
di falene della paura, che sciamano fino a conteggio di iniziativa 
20 del round successivo al seguente. Durante quel periodo, ogni 
creatura che inizi o termini il proprio turno nell’area deve effettuare 
un tiro salvezza su Carisma con CD 22. Se lo fallisce, qualsiasi suo 
vantaggio o immunità contro la paura è negato e la creatura subisce 
svantaggio ai tiri salvezza contro paura per un minuto.
Effetti Regionali. I tunnel che conducono al Nido Brulicante 
possono comparire ovunque. Una regione che contenga un 
passaggio fino al Nido Brulicante può essere distorta da uno o più 
degli effetti seguenti:
•	 La presenza di insetti e aracnidi aumenta drasticamente entro 
7,5 chilometri dal passaggio. Gli insetti si riuniscono in sciami 
e si comportano in modo innaturale.
•	 Le bestie che vivono entro 1,5 chilometri dal passaggio 
possono essere soggette a trasformazioni fisiche e sviluppare 
tratti da insetto come occhi compositi, arti extra, gusci chitinosi 
e comportamenti da mente alveare.
•	 Se una creatura umanoide passa almeno 1 ora entro 1,5 chilometri 
dal passaggio, deve superare un tiro salvezza su Saggezza con 
CD 22, altrimenti cade preda di un tipo di follia (vedere “Follia di 
Valaara”). Una creatura che supera questo tiro salvezza non può più 
essere influenzata da questo effetto regionale per 24 ore.
Questi effetti regionali si intensificano con il passare del tempo. 
Se un passaggio è appena comparso, potrebbe verificarsi un leggero 
incremento nell’attività degli insetti e la CD del tiro salvezza contro 
l’effetto di follia sarà molto inferiore. Più a lungo il passaggio permane, 
più gli effetti diventano rilevanti. Se Valaara muore o se il passaggio è 
distrutto, gli effetti svaniscono nell’arco di 1d10 giorni.

--- PAGE 252 ---
251
Capitolo 8   |   Amici e Nemici
CHUCK LUKACS
Follia di Valaara
Se una creatura impazzisce nella tana di Valaara 
o mentre può vedere la daelkyr, acquisisce una 
ben precisa forma di follia. Il DM tira sulla 
tabella “Follia di Valaara” per determinare la 
natura di questa follia, che assume la forma di un 
difetto del personaggio finché non viene curata. 
Il capitolo 8 della Dungeon Master’s Guide 
contiene ulteriori informazioni sulla follia.
Follia di Valaara
d6 Difetto (permane finché non viene curato)
1
Il personaggio crede che una nidiata di vermi brulichi nella sua carne.
2
Il personaggio sente sussurrare dei segreti nel ronzio degli insetti.
3
Il personaggio attende con orgoglio che una metamorfosi lo 
trasformi in un insetto.
4
Il personaggio crede di avere un legame psichico con una o più persone.
5
Il personaggio crede di dover servire il suo nido e proteggere la 
sua regina.
6
Il personaggio crede di essere un insetto che si è evoluto fino ad 
assumere forma umana.
Valaara
Aberrazione Media, neutrale malvagia
—
Classe Armatura 20 (armatura naturale)
Punti Ferita 275 (29d8 + 145)
Velocità 12 m, volare 12 m (fluttuare)
—
FOR
DES
COS
INT
SAG
CAR
21 (+5)
25 (+7)
21 (+5)
24 (+7)
22 (+6)
25 (+7)
—
Tiri Salvezza Int +14, Sag +13, Car +14
Abilità Arcano +14, Inganno +14, Natura +14, Percezione +13
Resistenze ai Danni contundente, perforante e tagliente da attacchi 
non magici
Immunità ai Danni psichico, veleno
Immunità alle Condizioni accecato, affascinato, avvelenato, prono, 
spaventato
Sensi Percezione passiva 23, vista pura 36 m
Linguaggi Gergo delle Profondità, telepatia 36 m
Sfida 23 (50.000 PE)
—
Mente Aliena. Se una creatura cerca di leggere i pensieri di Valaara 
o di infliggerle danni psichici, quella creatura deve superare un tiro 
salvezza su Intelligenza con CD 22, altrimenti è stordita per 1 minuto. 
La creatura stordita può ripetere il tiro salvezza alla fine di ogni suo 
turno e, se lo supera, l’effetto per lei termina.
Resistenza alla Magia. Valaara dispone di vantaggio ai tiri salvezza 
contro incantesimi e altri effetti magici.
Resistenza Leggendaria (3/Giorno). Se Valaara fallisce un tiro 
salvezza, può invece scegliere di superarlo.
Rigenerazione. Valaara recupera 20 punti ferita all’inizio del suo 
turno. Se subisce danni radiosi, questo tratto non funziona all’inizio 
del suo turno successivo. Valaara muore solo se inizia il suo turno con 
0 punti ferita e non può rigenerarsi.
Teletrasporto. Con un’azione bonus, Valaara può teletrasportarsi fino a 
uno spazio libero situato entro 9 metri e che essa sia in grado di vedere.
Azioni
Multiattacco. Valaara effettua due attacchi con l’artiglio chitinoso o la 
spina chitinosa e può usare Evoca Sciame una volta.
Artiglio Chitinoso. Attacco con Arma da Mischia: +14 al tiro per colpire, 
portata 1,5 m, un bersaglio. Colpito: 18 (2d10 + 7) danni taglienti.
Spina Chitinosa. Attacco con Arma a Distanza: +14 al tiro per colpire 
gittata 18/54 m, un bersaglio. Colpito: 17 (3d6 + 7) danni perforanti.
Evoca Sciame. Valaara evoca uno sciame di insetti e di aracnidi che 
copre una sfera del raggio di 3 metri in un punto a sua scelta entro 36 
metri; tutte le creature nell’area sono influenzate da uno degli effetti 
seguenti (il DM tira un d6 o ne sceglie uno), a cui Valaara è immune:
1.	 Vespe Pungenti. Ogni creatura deve effettuare un tiro salvezza 
su Costituzione con CD 22; se lo fallisce, subisce 32 (5d12) danni 
perforanti e subisce svantaggio ai tiri per colpire fino alla fine del 
proprio turno successivo, mentre se lo supera subisce la metà di 
quei danni e non subisce svantaggio ai tiri per colpire.
2.	Ragni Tessitori. Ogni creatura deve superare un tiro salvezza 
su Destrezza con CD 22, altrimenti subisce 27 (6d8) danni 
contundenti ed è trattenuta per 1 minuto dalle ragnatele che la 
stringono. Una creatura trattenuta può sfuggire effettuando con 
successo una prova di Forza (Atletica) con CD 22 come azione.
3.	Millepiedi Velenosi. Ogni creatura deve effettuare un tiro salvezza 
su Costituzione con CD 22; se lo fallisce, subisce 22 (4d10) danni 
da veleno ed è avvelenata per 1 minuto; se lo supera, subisce la 
metà di quei danni ma è comunque avvelenata.
4.	 Larve Infestanti. Ogni creatura deve superare un tiro salvezza su 
Destrezza con CD 22, altrimenti sarà infestata da 4 (1d4+2) vermi 
putrescenti. All’inizio di ogni suo turno, la creatura infetta subisce 1d6 
danni perforanti per ogni verme putrescente che la infesta. Applicare 
del fuoco alla ferita da morso prima della fine del turno successivo della 
creatura infligge a quest’ultima 1 danno da fuoco ma uccide questi 
vermi putrescenti, ponendo fine all’effetto. Dopo quel periodo, i vermi 
putrescenti si spingono troppo in profondità nella carne per essere 
bruciati. Se un bersaglio infestato dai vermi putrescenti termina il proprio 
turno con 0 punti ferita, i vermi putrescenti si fanno strada fino al suo 
cuore e lo uccidono. Qualsiasi effetto che curi le malattie uccide tutti i 
vermi putrescenti che infestano il bersaglio, ponendo fine all’effetto.
5.	Cicale Stridenti. Ogni creatura deve superare un tiro salvezza su 
Saggezza con CD 22, altrimenti diventa spaventata per 1 minuto. 
Finché una creatura è spaventata in questo modo, è incapacitata. Una 
creatura può ripetere il tiro salvezza alla fine di ogni proprio turno; se 
lo supera, l’effetto per lei termina. Se una creatura supera il suo tiro 
salvezza o l’effetto per lei termina, quella creatura dispone di vantaggio 
ai tiri salvezza futuri contro questo sciame per le 24 ore successive.
6.	Scarabei Psicoattivi. Ogni creatura deve superare un tiro salvezza su 
Intelligenza con CD 22, altrimenti subisce 33 (6d10) danni psichici 
per le intense allucinazioni a cui è soggetta.
Azioni Leggendarie
Valaara può effettuare 3 azioni leggendarie, scelte tra le opzioni 
sottostanti. Può usare solo un’opzione di azione leggendaria alla volta 
e solo alla fine del turno di un’altra creatura. Valaara recupera le azioni 
leggendarie spese all’inizio del proprio turno.
Lanciare Spina. Valaara effettua un attacco con la spina chitinosa.
Sintetizzare Verme (Costa 2 Azioni). Valaara fonde i vermi sotto 
il suo comando per formare un vermeiena (vedi la sua scheda nel 
Monster Manual) in uno spazio libero a scelta di Valaara ed entro 
27 metri da lei. Il vermeiena è sotto il controllo di Valaara e agisce 
immediatamente dopo di lei nell’ordine di iniziativa.
Vermi Immaginari (Costa 3 Azioni). Valaara tocca la mente dei 
mortali, inoculando la suggestione che un nugolo di creature si sia 
insinuato sotto la loro pelle. Un bersaglio a scelta di Valaara situato 
entro 18 metri da lei e che essa sia in grado di vedere deve superare 
un tiro salvezza su Saggezza con CD 22, altrimenti subisce 22 
(4d10) danni psichici e perde immediatamente la concentrazione 
su qualsiasi incantesimo stesse mantenendo attivo.

--- PAGE 253 ---
252
Capitolo 8   |   Amici e Nemici
EKATERINA YASTRUBETSKAYA
Grumo Psichico
Un grumo psichico è composto dalle anime sbiadite dei mortali, 
gusci i cui ricordi sono ormai stati assorbiti da Dolurrh. Questi 
gusci sono solitamente innocui, ma a volte un nucleo aggressivo 
ne raduna altri attorno a sé fino a formare una letale gestalt. In 
essenza, un grumo psichico è una fusione di fantasmi semi-formati; 
un ammasso informe da cui emergono per pochi istanti volti e arti 
indistinti che poi vengono subito riassorbiti nell’ammasso. Non 
fa alcun rumore quando si muove, ma i mortali attorno a esso 
sentono grida di dolore, voci supplicanti e gemiti ultraterreni.
La sua azione di Anima Combattuta rappresenta l’atto di 
proiettare i suoi gusci in un corpo mortale, sommergendo 
temporaneamente la vittima di desideri e visioni conflittuali.
Abitanti di Dolurrh. I grumi psichici nascono a Dolurrh e 
strisciano all’interno delle sconfinate caverne di quel piano in 
cerca di brandelli di memoria. Questa fame può attirarli fino a 
Eberron attraverso qualche zona di manifestazione o quando i 
piani sono adiacenti. Un grumo psichico può anche manifestarsi 
quando qualcuno viene rianimato dai morti, seguendo la scia 
dell’anima che viene ricondotta nel mondo dei viventi. I grumi 
psichici che giungono su Eberron raramente si allontanano di più 
di 1,5 chilometri dal punto in cui arrivano.
Affamati di Ricordi. Un grumo psichico è composto dai frammenti 
minimali di dozzine di anime. Ricorda i brandelli dei momenti più 
intensi vissuti dai gusci che lo compongono, ma non è in grado di 
collocare quei momenti in nessun contesto. Il grumo psichico è spinto 
dalla bramosia di divorare altri spiriti per banchettare con i loro 
ricordi ed emozioni. Anche se accade molto raramente, è possibile 
che una personalità potente all’interno di un grumo psichico eserciti 
un controllo temporaneo; questo potrebbe spingere il grumo psichico 
a dare la caccia a un individuo specifico o attirarlo in un luogo 
particolare. Quando un grumo psichico uccide una creatura vivente 
e ne divora lo spirito, il flusso di ricordi può anche alterare l’obiettivo 
del grumo psichico, che inizierà improvvisamente ad agire in base ai 
desideri della sua vittima più recente.
Un grumo psichico sguinzagliato su Eberron conserva gli spiriti che 
divora, impedendo loro di traslare fino a Dolurrh. Questo impedisce 
allo spirito di svanire; un personaggio potrebbe udire i sussurri di 
uno spirito intrappolato all’interno di un grumo psichico e un guscio 
potrebbe racchiudere le anime di individui morti molto tempo fa. Un 
effetto collaterale di questo fenomeno è il fatto che le creature uccise 
da un grumo psichico non possono essere riportate in vita o rianimate 
dai morti finché il grumo psichico non viene distrutto.
Natura dei Non Morti. Un grumo psichico non ha bisogno di 
respirare, mangiare, bere o dormire.
Grumo Psichico
Non morto Grande, qualsiasi allineamento
—
Classe Armatura 11
Punti Ferita 119 (14d10 + 42)
Velocità 12 m
—
FOR
DES
COS
INT
SAG
CAR
18 (+4)
13 (+1)
16 (+3)
8 (−1)
12 (+1)
17 (+3)
—
Abilità Furtività +4
Resistenze ai Danni acido, freddo, fulmine, fuoco; contundente, 
perforante e tagliente da attacchi non magici
Immunità ai Danni necrotico, psichico, veleno
Immunità alle Condizioni affascinato, afferrato, avvelenato, 
indebolimento, paralizzato, pietrificato, prono, spaventato, trattenuto
Sensi Percezione passiva 11, scurovisione 18 m
Linguaggi capisce tutti i linguaggi che parlava in vita ma non può parlarli
Sfida 6 (2.300 PE)
—
Forma Incorporea. Il grumo psichico ignora il terreno difficile non 
magico e può camminare sulle superfici liquide senza affondare, come 
se su di esso fosse stato lanciato l’incantesimo camminare sull’acqua.
Movimento Incorporeo. Il grumo psichico può muoversi attraverso 
altri oggetti o creature come se fossero terreno difficile. Subisce 
5 (1d10) danni da forza se termina il proprio turno all’interno di un 
oggetto.
Vista Eterea. Il grumo psichico può vedere per 18 metri sul Piano 
Etereo quando si trova sul Piano Materiale e viceversa.
Azioni
Multiattacco. Il grumo psichico effettua quattro attacchi. In alternativa, 
effettua due attacchi e usa la capacità Anima Combattuta.
Tocco Avvizzente. Attacco con Arma da Mischia: +7 al tiro per colpire, 
portata 3 m, un bersaglio. Colpito: 11 (2d6 + 4) danni necrotici.
Anima Combattuta. Il grumo psichico obbliga una creatura a sua scelta 
situata entro 9 metri da lui a effettuare un tiro salvezza su Carisma 
con CD 14. Se il bersaglio lo fallisce, subisce l’effetto dell’incantesimo 
confusione (non è richiesta la concentrazione).
Forma Eterea. Il grumo psichico entra nel Piano Etereo dal Piano 
Materiale o viceversa. È visibile sul Piano Materiale finché si trova sul 
Confine Etereo e viceversa, ma non può influenzare o essere influenzato 
da nulla sull’altro piano.

--- PAGE 254 ---
253
Capitolo 8   |   Amici e Nemici
EKATERINA YASTRUBETSKAYA
Marinide
I marinidi del Mare del Tuono, toccati da Lamannia, hanno sviluppato 
un profondo legame con le forze primordiali e i poteri planari. I 
marinidi si prendono cura delle zone di manifestazione sommerse e 
spesso sono in grado di incanalare magie druidiche. A discrezione del 
DM, i marinidi incontrati nel Mare del Tuono potrebbero conoscere un 
trucchetto dalla lista degli incantesimi del druido.
Marinide Evocatore della Tempesta
Un evocatore della tempesta sente fluire le maree attorno a lui, le 
correnti sotto di lui e le tempeste irrequiete sopra il mare, e può 
convogliare questo potere contro coloro che minacciano il suo 
popolo. Unendo le forze, un circolo di evocatori della tempesta 
può condurre al naufragio un’intera flotta di navi. I più grandi 
evocatori della tempesta hanno poteri che vanno oltre a ciò che 
viene mostrato in questa sezione; tra i marinidi circolano storie di 
evocatori della tempesta in grado di comandare le bestie del mare 
e di trasformarle in piovre o balene gigantesche.
Guardiani delle Acque. Molti marinidi evocatori della 
tempesta cercano di mantenere l’equilibrio all’interno del loro 
reame. Come i Guardiani del Bosco, si adoperano per proteggere 
la loro regione dalle minacce esterne, ma anche per proteggere i 
forestieri più avventati dai pericoli delle profondità e delle zone di 
manifestazione sotto la loro tutela. Tuttavia esistono anche degli 
evocatori della tempesta che considerano ogni intrusione nelle 
loro acque come un affronto che deve essere punito.
Gergo Druidico. Gli evocatori della tempesta conoscono il 
linguaggio Druidico, che ritengono essere la lingua del mondo 
stesso. Molti evocatori della tempesta sono disposti a trattare 
con qualunque creatura che conosca il Druidico, ma si aspettano 
grandi cose da esse. Un evocatore della tempesta potrebbe 
chiedere a un druido straniero di aiutarlo a sventare una minaccia 
soprannaturale o di fungere da mediatore in una disputa locale.
Marinide Evocatore della Tempesta
Umanoide Medio (marinide), neutrale
—
Classe Armatura 15 (armatura naturale)
Punti Ferita 156 (24d8 + 48)
Velocità 3 m, nuotare 12 m
—
FOR
DES
COS
INT
SAG
CAR
11 (+0)
15 (+2)
14 (+2)
13 (+1)
17 (+3)
14 (+2)
—
Tiri Salvezza Cos +5, Sag +6
Abilità Natura +4, Percezione +6, Sopravvivenza +6
Sensi Percezione passiva 16
Linguaggi Aquan, Comune, Druidico
Sfida 8 (3.900 PE)
—
Anfibio. L’evocatore della tempesta può respirare in aria e in acqua.
Evoca Tempesta. Una volta al giorno, uno o più evocatori della 
tempesta possono lanciare controllare tempo atmosferico come un 
rituale che richiede 10 minuti per essere celebrato. Per ogni evocatore 
della tempesta aggiuntivo che partecipa alla celebrazione del rituale, 
il raggio dell’effetto dell’incantesimo aumenta di 1,5 chilometri, la 
durata aumenta di 2 ore e gli evocatori della tempesta possono 
cambiare il tempo atmosferico di un grado aggiuntivo ogni 1d4 x 10 
minuti. Durante il rituale, se gli evocatori della tempesta effettuano 
una qualsiasi altra azione che non sia celebrare il rituale, devono 
ricominciare da capo.
Incantesimi Innati. La caratteristica innata da incantatore 
dell’evocatore della tempesta è Saggezza (tiro salvezza degli 
incantesimi CD 14, +6 al tiro per colpire degli attacchi con incantesimo). 
L’evocatore della tempesta può lanciare i seguenti incantesimi innati, 
che non richiedono alcuna componente materiale:
3/giorno ognuno: maelstromGOX, onda di mareaGOX, onda tonante (come 
incantesimo di 5° livello), sfera acqueaGOX
1/giorno ognuno: catena di fulmini
Azioni
Multiattacco. L’evocatore della tempesta effettua tre attacchi con lo 
Scudiscio Folgorante.
Scudiscio Folgorante. Attacco con Incantesimo in Mischia: +6 al tiro 
per colpire, portata 4,5 m, un bersaglio. Colpito: 14 (4d6) danni da 
fulmine.
Reazioni
Intimorire Tonante. In reazione a un’altra creatura situata entro 18 
metri dall’evocatore della tempesta, che esso sia in grado di vedere e 
che gli infligga danni, l’evocatore può incanalare il potere della tempesta. 
La creatura che l’ha danneggiato deve superare un tiro salvezza su 
Costituzione con CD 14, altrimenti subisce 11 (2d10) danni tonanti e 
cade a terra prona.

--- PAGE 255 ---
254
Capitolo 8   |   Amici e Nemici
EKATERINA YASTRUBETSKAYA
Quori
I quori sono gli spiriti che regnano su Dal Quor, la Regione dei Sogni. 
I quori sono immortali, ma possono essere uccisi; quando un quori 
muore, la sua essenza fa ritorno ai Sognatori Oscuri e si riforma 
in un nuovo spirito. Gli spiriti dei quori sono legati alle emozioni: si 
alimentano di emozioni e manipolano i mortali per suscitare in loro 
quelle emozioni. Gli tsucora prosperano nella paura, gli hashalaq 
manipolano il piacere, i du’ulora sono spinti dall’odio e i kalaraq si 
cibano di orgoglio e ambizione. Questi sono i quori più comuni, ma 
ce ne sono molti altri; i rancorosi tsoreva e gli imperiosi usvapna 
sono già stati menzionati nelle edizioni precedenti.
I quori sono creazioni di il-Lashtavar, la forza malevola che 
dà forma a Dal Quor. La loro natura è intrinsecamente crudele. 
Tuttavia, quando un quori rinasce, esiste una microscopica 
possibilità che sia toccato da il-Yannah, l’incarnazione della luce che 
un giorno prenderà il posto dei Sognatori Oscuri. È possibile che un 
quori porti dentro di sé questo seme di luce senza mai abbracciarlo. 
Il kalaraq Taratai fu il primo a radunare quei quori che percepivano 
la luce e insegnò agli altri a respingere l’oscurità per abbracciare 
il-Yannah. Questi ribelli sono gli spiriti che ora sono vincolati ai 
kalashtar. Restano pur sempre dei quori (tsucora, hashalaq, du’ulora, 
kalaraq) e sono ancora legati alle emozioni associate al loro tipo 
di quori, ma sono guidati dalla visione della luce che verrà anziché 
dall’oscurità che incombe sul presente. I ribelli di Taratai fuggirono 
da Dal Quor molto tempo fa e sicuramente da allora altri quori 
sono stati toccati da il-Yannah. D’altra parte, oggi i Sognatori Oscuri 
ispezionano costantemente i loro ranghi alla ricerca di questi spiriti 
“corrotti”. Quelli individuati vengono distrutti, affinché possano 
rinascere come veri servitori di il-Lashtavar.
Tutti i quori sono dotati di potenti capacità psioniche. Il DM 
può decidere di rappresentare questi poteri conferendo a ogni 
quori descritto in Eberron: Rinascita Dopo l’Ultima Guerra 
telepatia entro un raggio di 36 metri. Se un quori possiede un 
ospite Ispirato, come tutti quelli che interagiscono con il Piano 
Materiale, sa parlare anche il linguaggio Riedran.
Quori: Immondi o Aberrazioni?
I quori non sono creature biologiche. Sono spiriti immortali, 
frammenti di incubi generati da il-Lashtavar. Non dormono 
mai e si nutrono esclusivamente delle emozioni dei mortali. 
Sono noti per la loro capacità di possedere gli altri mortali, una 
conseguenza della loro natura essenzialmente spirituale. Tutto 
questo li rende molto diversi da creature come i beholder o i 
mind flayer, mostri profondamente alieni, ma comunque fatti di 
carne e sangue.
La scelta di classificare i quori come aberrazioni nella quinta 
edizione è dovuta al concetto di “aberrazione” come categoria 
molto ampia che includa qualsiasi entità fondamentalmente 
aliena; e i quori sono sicuramente al di fuori del mondo naturale. 
Tuttavia, questo comporta varie conseguenze concrete sulle 
meccaniche di gioco. Molti effetti che bersagliano gli spiriti 
malvagi influenzano soltanto gli immondi e i non morti. In 
quanto aberrazioni, i quori non possono essere individuati 
dalla Percezione del Divino di un paladino o esiliati a Dal Quor 
tramite parola divina. Gli incantesimi santificare e proibizione 
non offrono protezione contro di loro. Questa è stata una 
decisione intenzionale per rendere i quori immuni a molti degli 
strumenti utilizzabili contro i diavoli o i demoni. Tuttavia, il DM 
può scegliere di considerare i quori degli immondi anziché delle 
aberrazioni, se desidera che questi incantesimi ed effetti siano 
efficaci contro di loro. In alternativa, un possibile compromesso 
potrebbe essere decidere che i quori restino delle aberrazioni, ma 
che i chierici e i paladini devoti al Sentiero della Luce possano 
influenzare i quori con qualsiasi incantesimo o privilegio di classe 
che influenzi gli immondi. In questo modo i quori rimangono 
figure aliene e misteriose, ma il Sentiero della Luce svolge un 
ruolo speciale nella lotta contro di essi.

--- PAGE 256 ---
255
Capitolo 8   |   Amici e Nemici
Quori Du’ulora
I du’ulora sono spiriti furiosi che si alimentano di collera e 
suscitano l’ira nei mortali. Un du’ulora è un vortice di occhi e 
di ali tenuti assieme da quello che sembra un nucleo d’ombra 
solidificato. Può protendere fino a tre tentacoli da questa massa 
oscura. Un du’ulora può trasformare la rabbia di una vittima in un 
flusso di calore incandescente; in battaglia afferra le sue vittime e 
poi le brucia con la loro stessa furia.
Furia Manipolatrice. Sebbene si nutrano di rabbia e odio, i 
du’ulora agiscono raramente in modo irruento. Sono strateghi 
scaltri e calcolatori che eccellono nel suscitare la collera negli altri e 
nel ritorcerla contro di loro. In battaglia possono indurre le vittime 
ad abbassare la guardia e perfino a colpire i loro stessi alleati in 
un impeto di furia incontrollata. In quanto servitori dei Sognatori 
Oscuri, i du’ulora fabbricano sogni che fanno riemergere la rabbia 
sepolta e fomentano l’odio; sono insuperabili nel dare il via alle faide 
e nell’ispirare atti di vendetta. E così, là dove un agente tsucora dei 
Sognatori Oscuri manipola le paure della gente e un hashalaq fa 
ricorso alla seduzione, i du’ulora eccellono nell’incitare alla violenza.
I Pugni di Dal Quor. I du’ulora sono i campioni marziali dei quori. 
Prosperano nei conflitti e adorano schiacciare personalmente i loro 
nemici. Sebbene amino combattere in prima linea, sono anche abili 
strateghi. Su Dal Quor, i du’ulora comandano squadre di tsucora e 
di quori minori. I comandanti militari di Riedra sono spesso degli 
Ispirati vincolati a spiriti du’ulora.
Furia Contro l’Oscurità. I du’ulora vincolati ai kalashtar 
servono la luce, ma manipolano comunque la furia. I kalashtar 
du’ulora imparano a imbrigliare e a incanalare la loro aggressività 
e scelgono spesso la via del guerriero o del barbaro; altri 
diventano monaci impassibili, capaci di suscitare la collera 
nei loro nemici ma senza mai lasciarsi fuorviare da essa nel 
perseguire i propri scopi.
Ispirato Variante: Ricettacolo dei Quori
Come descritto nel capitolo 6 di Eberron: Rinascita Dopo l’Ultima 
Guerra, un Ispirato ottiene dei benefici basati sul tipo di quori che 
lo possiede.
Du’ulora
Visione a 360°. L’ispirato non può essere sorpreso.
Nemici in Abbondanza (1/giorno). L’ispirato può lanciare l’incantesimo 
nemici in abbondanzaGOX (tiro salvezza dell’incantesimo CD 13).
Quori Du’ulora
Aberrazione Grande, legale malvagio
—
Classe Armatura 16 (armatura naturale)
Punti Ferita 168 (16d10 + 80)
Velocità 3 m, volare 18 metri (fluttuare)
—
FOR
DES
COS
INT
SAG
CAR
20 (+5)
13 (+1)
20 (+5)
15 (+2)
18 (+4)
19 (+4)
—
Tiri Salvezza Sag +8, Car +8
Abilità Intimidire +8, Percezione +12, Sopravvivenza +8
Resistenze ai Danni fuoco, psichico
Immunità alle Condizioni affascinato, prono, spaventato
Sensi Percezione passiva 22, scurovisione 36 m
Linguaggi Comune, Quori, Riedran, telepatia 36 m
Sfida 11 (7.200 PE)
—
Aura di Furia. Ogni creatura a scelta del quori che termini il suo turno 
entro 18 metri dal quori deve superare un tiro salvezza su Saggezza 
con CD 16, altrimenti diventa rabbiosa per 1 minuto. Durante quel 
periodo, il bersaglio rabbioso dispone di vantaggio a tutti i tiri per 
colpire in mischia e tutti i tiri per colpire effettuati contro quel 
bersaglio dispongono di vantaggio. Un bersaglio rabbioso è soggetto 
alla reazione Incitare Furia del quori.
Incantesimi Innati (Psionici). La caratteristica innata da incantatore 
del quori della tempesta è Carisma (tiro salvezza degli incantesimi 
CD 16, +8 al tiro per colpire degli attacchi con incantesimo). Il quori 
può lanciare i seguenti incantesimi innati, che non richiedono alcuna 
componente materiale:
A volontà: mano magica
3/giorno ognuno: corona di follia, scudo, sfera infuocata
1/giorno ognuno: nemici in abbondanza GOX
Resistenza alla Magia. Il quori dispone di vantaggio ai tiri salvezza 
contro incantesimi e altri effetti magici.
Tracce dell’Odio. Quando il quori infligge danni a una qualsiasi 
creatura, forma un legame psichico con il bersaglio per 24 ore. Durante 
quel periodo, il quori dispone di vantaggio alle prove di Saggezza 
(Sopravvivenza) per seguire le tracce del bersaglio. Il quori può tentare 
di seguire le tracce del bersaglio a qualsiasi distanza, anche se si trova su 
un altro piano di esistenza, e le capacità come l’incantesimo passare senza 
tracce o il privilegio Svanire del ranger non impediscono alla capacità del 
quori di seguire le tracce del suo bersaglio. Anche quando il quori viaggia 
seguendo le tracce, rimane allerta nei confronti dei potenziali pericoli.
Visione a 360°. Il quori non può essere sorpreso finché non è incapacitato.
Azioni
Multiattacco. Il quori effettua tre attacchi con il tentacolo.
Tentacolo. Attacco con Arma da Mischia: +9 al tiro per colpire, portata 
3 m, un bersaglio. Colpito: 12 (2d6 + 5) danni contundenti più 7 (2d6) 
danni da fuoco e il bersaglio è afferrato (CD 17 per sfuggire). Finché il 
bersaglio è afferrato, subisce 10 (3d6) danni da fuoco e 10 (3d6) danni 
psichici all’inizio di ogni turno del quori, e il quori non può usare quel 
tentacolo contro un bersaglio diverso. Il quori possiede tre tentacoli.
Possessione (Ricarica 6). Un umanoide situato entro 1,5 metri dal quori 
e che quest’ultimo sia in grado di vedere deve superare un tiro salvezza 
su Carisma con CD 16, altrimenti è posseduto dal quori; se ciò avviene il 
quori scompare e il bersaglio è incapacitato e perde il controllo del suo 
corpo. Ora il quori controlla il corpo del bersaglio, ma senza privarlo della 
sua consapevolezza. Il quori non può essere bersagliato da alcun attacco, 
incantesimo o altro effetto e conserva allineamento, Intelligenza, Saggezza, 
Carisma e immunità alle condizioni di affascinato e spaventato. Sotto ogni 
altro aspetto, usa le statistiche del bersaglio posseduto, ma non accede 
alle conoscenze, ai privilegi di classe o alle competenze del bersaglio.
La possessione dura finché il corpo non scende a 0 punti ferita, 
il quori non la termina usando un’azione bonus o il quori non è 
obbligato ad abbandonare il corpo da un effetto come l’incantesimo 
dissolvi il bene e il male. Quando la possessione termina, il quori 
ricompare in uno spazio libero entro 1,5 metri dal corpo. Dopo avere 
superato il tiro salvezza o dopo che la possessione è terminata, il 
bersaglio è immune alla Possessione di questo quori per 24 ore.
Agonia del Ricordo (Ricarica 5-6). Il quori obbliga una creatura a 
ricordare i momenti più tormentosi del suo passato... o del suo futuro. 
Una creatura entro 18 metri dal quori deve effettuare un tiro salvezza 
su Saggezza con CD 16; se lo fallisce, subisce 67 (15d8) danni psichici, 
mentre se lo supera subisce la metà di quei danni.
Reazioni
Incitare Furia. Quando una creatura rabbiosa bersaglia il quori con un 
attacco, il quori può fare in modo che bersagli invece un’altra creatura 
entro gittata a scelta del quori.

--- PAGE 257 ---
256
Capitolo 8   |   Amici e Nemici
Sahuagin
I sahuagin sono i dominatori del Mare del Tuono. Sono creature 
orgogliose e predatrici che considerano le creature del mondo 
di superficie primitive e deboli. I sahuagin solitamente si 
accontentano di ignorare le creature inferiori che vivono sulla 
terraferma, ma quando nell’acqua si diffonde il sapore del sangue, 
diventano nemici implacabili e letali. Attraverso la crescita 
magica e le mutazioni indotte hanno creato una schiera di 
creature terrificanti, come gli insidiosi malenti, i baroni a quattro 
braccia, i mutevoli plasmid e i terrificanti Artigli di Sha’argon.
Artigli di Sha’argon
Gli aboleth crearono i chuul, creature simili ai granchi, per 
farne delle armi viventi da scatenare contro i sahuagin. I sommi 
sacerdoti del Dominio Eterno reagirono divorando i chuul e 
assimilandone i poteri. Un Artiglio di Sha’argon è un potente 
campione dei sahuagin, una macchina da guerra corazzata, 
animata da una fede incrollabile e dotata di poteri divini. Anche 
se sono i baroni a condurre i sahuagin in battaglia, gli Artigli 
di Sha’argon sono i capi spirituali del Dominio Eterno, che 
conducono i processi dell’inquisizione e schiacciano i nemici con 
artigli e incantesimi.
Artigli e Tentacoli. I potenti artigli di un sahuagin sacerdote 
sono armi letali. Il sahuagin può maneggiare gli oggetti e lanciare 
gli incantesimi usando i suoi tentacoli facciali, veri e propri arti 
prensili in grado di manipolare gli oggetti con precisione; un 
Artiglio di Sha’argon subisce invece svantaggio alle prove di Forza 
effettuate usando i suoi tentacoli.
Sacerdoti Fedeli. Soltanto i più grandi capi spirituali dei 
sahuagin vengono scelti per il rituale che genera un Artiglio 
di Sha’argon e soltanto coloro che sono dotati di una fede 
incrollabile sopravvivono a quello straziante processo. Gli Artigli 
di Sha’argon si considerano i ricettacoli scelti dal Divoratore per 
incanalare la furia della natura selvaggia. Un Artiglio di Sha’argon 
lancia incantesimi come un incantatore di 11° livello; gli 
incantesimi elencati più sotto sono quelli tipicamente usati da un 
Artiglio di Sha’argon, ma possono essere sostituiti con qualsiasi 
incantesimo disponibile per un chierico della Tempesta.
Plasmid
I plasmid sono mutaforma cresciuti magicamente dai sahuagin 
del Mare del Tuono infondendo nei mimic da loro allevati l’icore 
dei sognatori. I plasmid fungono sia da letali guardiani che da 
strumenti viventi, pronti ad adattare i loro corpi mutevoli per 
soddisfare le necessità dei loro padroni sahuagin.
Pelle di Pietra e d’Acciaio. Un plasmid può alterare la consistenza 
della sua carne, oltre che l’aspetto. Oltre a rendere il plasmid più 
resistente ai danni, questo consente anche alla creatura di assumere 
molte forme funzionali. Un plasmid può fungere da porta senza 
serratura o da forziere senza coperchio, creando un ostacolo che potrà 
essere aperto soltanto con l’uccisione del plasmid. I plasmid possono 
anche diventare un laboratorio da alchimista o una forgia da fabbro, 
fornendo tutti gli elementi necessari per svolgere un mestiere. Anche 
se questo permette al plasmid di “fungere da strumento”, esso rimane 
comunque una creatura Grande; in pratica diventa un bancone 
da lavoro, dotato di vari strumenti più piccoli collegati alla massa 
primaria da filamenti fibrosi.
Fedeli Servitori... Per Ora. I plasmid sono dotati di una forma 
passiva di telepatia che permette loro di percepire i comandi di 
un sahuagin vicino. Quando sono coscienti, hanno una limitata 
percezione di sé stessi e non desiderano altro che servire. 
O almeno, a tale scopo sono stati creati e questo è ciò che i 
sahuagin credono. D’altra parte, un plasmid potrebbe sviluppare 
un intelletto superiore e diventare un essere indipendente... o in 
alternativa i plasmid di una città potrebbero essere modellati in 
base ai desideri del sognatore locale.

--- PAGE 258 ---
257
Capitolo 8   |   Amici e Nemici
VINCENTIUS MATTHEW
Plasmid
Mostruosità Grande (mutaforma, neutrale)
—
Classe Armatura 14 (armatura naturale)
Punti Ferita 127 (15d10 + 45)
Velocità 6 m, nuotare 6 m
—
FOR
DES
COS
INT
SAG
CAR
12 (+1)
17 (+3)
17 (+3)
5 (−3)
13 (+1)
8 (−1)
—
Abilità Furtività +6
Resistenze ai Danni freddo
Immunità alle Condizioni prono
Sensi Percezione passiva 11, scurovisione 18 m
Linguaggi —
Sfida 5 (1.800 PE)
—
Anfibio. Il plasmid può respirare in aria e in acqua.
Falso Aspetto (Solo Forma di Oggetto). Finché il plasmid rimane 
immobile, non è distinguibile da un oggetto ordinario.
Mutaforma Adattivo (Solo Forma Amorfa). Quando il plasmid è 
nella sua forma amorfa naturale, ottiene uno dei benefici seguenti. 
Con un’azione, può selezionare un beneficio diverso.
•	 Il plasmid ottiene vista pura entro un raggio di 9 metri.
•	 Il plasmid ottiene percezione cieca entro un raggio di 18 metri.
•	 La velocità base sul terreno e la velocità di nuotare del plasmid 
diventano 9 metri.
•	 Lo pseudopode spietato del plasmid infligge 1d6 danni da acido 
extra quando colpisce.
Mutaforma Rapido. Il plasmid può usare la sua azione bonus per 
trasformarsi in un oggetto o per tornare alla sua forma amorfa 
naturale. Le sue statistiche restano invariate in ogni forma. Gli oggetti 
che indossa o trasporta non vengono trasformati. Se muore, il 
plasmid torna alla sua forma naturale.
Stato Solido (Solo Forma di Oggetto). Quando assume la forma di 
un oggetto inanimato, il plasmid possiede una CA pari a 18 e recupera 
10 punti ferita all’inizio di ogni suo turno. Tuttavia, in questa forma 
il plasmid non può attaccare e la sua velocità diventa 0. Quando è in 
questa forma può essere usato come un oggetto o un set di strumenti 
da artigiano.
Telepatia Ricettiva. Il plasmid è considerato uno squalo al fine di 
essere comandato magicamente dal privilegio Telepatia con gli Squali 
di qualsiasi sahuagin.
Azioni
Multiattacco. Il plasmid effettua tre attacchi con lo pseudopode 
spietato.
Pseudopode Spietato. Attacco con Arma da Mischia: +6 al tiro per 
colpire, portata 3 m, un bersaglio. Colpito: 10 (2d6 + 3) danni taglienti.
Artiglio di Sha’argon
Umanoide Grande (sahuagin), legale malvagio
—
Classe Armatura 18 (armatura naturale)
Punti Ferita 142 (15d10 + 60)
Velocità 9 m, nuotare 15 m
—
FOR
DES
COS
INT
SAG
CAR
21 (+5)
14 (+2)
19 (+4)
15 (+2)
18 (+4)
15 (+2)
—
Tiri Salvezza For +9, Des +6, Cos +8, Sag +8
Abilità Percezione +12, Religione +6, Storia +6
Resistenze ai Danni contundente, perforante e tagliente da attacchi 
non magici
Sensi Percezione passiva 22, scurovisione 36 m
Linguaggi Aquan, Comune, Sahuagin
Sfida 11 (7.200 PE)
—
Anfibio Limitato. L’Artiglio di Sha’argon può respirare in aria e in 
acqua, ma deve immergersi in acqua almeno una volta ogni 4 ore per 
evitare di soffocare.
Carapace Indurito. Ogni colpo critico contro l’Artiglio di Sha’argon 
diventa un colpo normale.
Frenesia di Sangue. L’Artiglio di Sha’argon dispone di vantaggio ai 
tiri per colpire in mischia contro ogni creatura che non possieda tutti i 
propri punti ferita.
Incantesimi. L’Artiglio di Sha’argon è un incantatore di 11° livello: 
la sua caratteristica da incantatore è Saggezza (tiro salvezza 
degli incantesimi CD 16, +8 al tiro per colpire degli attacchi con 
incantesimo). Ha preparato i seguenti incantesimi da chierico:
Trucchetti (a volontà): guida, riparare, resistenza, taumaturgia, 
rintocco dei mortiGOX
1° livello (4 slot): anatema, comando, infliggi ferite, scudo della fede
2° livello (3 slot): arma spirituale, blocca persone, cecità/sordità
3° livello (3 slot): dissolvi magie, guardiani spirituali, scagliare 
maledizione
4° livello (3 slot): esilio, libertà di movimento
5° livello (2 slot): colpo infuocato, contagio
6° livello (1 slot): ferire
Telepatia con gli Squali. L’Artiglio di Sha’argon può comandare 
magicamente ogni squalo entro 36 metri da lui, usando una forma 
limitata di telepatia.
Azioni
Multiattacco. L’Artiglio di Sha’argon effettua un attacco con il suo 
artiglio schiacciante, uno con il suo artiglio dilaniante e lancia un 
incantesimo.
Artiglio Schiacciante. Attacco con Arma da Mischia: +9 al tiro per 
colpire, portata 3 m, un bersaglio. Colpito: 16 (2d10 + 5) danni 
contundenti. Se il bersaglio è una creatura di taglia Media o inferiore, 
è afferrata (CD 15 per sfuggire).
Artiglio Dilaniante. Attacco con Arma da Mischia: +9 al tiro per colpire, 
portata 3 m, un bersaglio. Colpito: 24 (3d12 + 5) danni taglienti.

--- PAGE 259 ---
258
Capitolo 8   |   Amici e Nemici
JÚLIO AZEVEDO
Sovrani Fatati
I folletti provengono da Thelanis. Anche il più piccolo di essi 
incarna la magia che tutti desidererebbero vedere nel mondo: la 
presenza degli spiriti negli alberi e nel vento, di spiritelli giocosi e 
di satiri che danzano nelle radure. I più grandi tra i folletti sono i 
signori fatati, leggendari immortali che regnano sui loro domini 
all’interno di Thelanis. Questa sezione presenta due di questi 
sovrani: il Principe Dimenticato e la Regina della Foresta.
Il Principe Dimenticato
C’era una volta un principe di un grande regno, il più giovane di 
otto figli. I suoi fratelli venivano acclamati come eroi del reame, ma 
qualunque cosa facesse il principe più giovane, le sue gesta non veni-
vano mai notate; le ombre proiettate dai suoi fratelli erano troppo 
lunghe. Anche quando salvò il regno da un drago crudele, il popolo 
pensò che fosse stato uno dei suoi fratelli a compiere l’impresa. 
Nella tana di quel drago, però, il principe scoprì uno strano sacco. 
Allungando la mano all’interno, trovò un giocattolo che aveva amato 
da bambino e di cui si era dimenticato da tempo, un pettine perso da 
sua sorella e la mappa di una nazione che non esisteva più. Incurio-
sito, entrò nel sacco e trovò al suo interno un castello pieno di me-
raviglie dimenticate. Nessuno notò mai la sua scomparsa e nessuno 
ricorda il suo nome o le sue imprese. Ma il Principe Dimenticato 
dimora ancora nel suo Castello delle Cose Perdute. Chi dimentica 
qualcosa che amava o chi perde qualcosa di cui ha bisogno, può 
essere sicuro che quell’oggetto è andato ad arricchire il tesoro del 
Principe Dimenticato.
Quando un calzino scompare o uno strumento che serve non si 
trova, la gente maledice il Principe Dimenticato che l’ha portato 
via. Quando qualcuno si dimentica cosa stava per dire, spesso dice: 
“Il Principe si è portato via il mio pensiero”. Superfluo a dirsi, la 
sua portata non è vasta quanto lasciano credere le storie; tuttavia, 
il Principe Dimenticato e i suoi servitori rubano veramente ciò 
che non viene apprezzato, sia che si tratti di oggetti materiali 
che di idee, per poi custodire il tutto nelle tesorerie e nelle 
biblioteche del Castello delle Cose Perdute. Spesso questi furti 
non vengono notati, ma a volte anche qualche oggetto prezioso 
viene rubato, se il Principe ritiene che non sia amato o apprezzato 
dal suo proprietario. A volte i furti servono a dare una lezione al 
proprietario, dimostrandogli che la perdita di un oggetto semplice 
o sottovalutato può avere conseguenze disastrose. Molte battaglie 
sono state perdute e molte città sono cadute a causa di un furto del 
Principe... anche se spesso la gente non impara la lezione e non 
ricorda nemmeno cosa le sia stato rubato.
Il Principe di Tutte le Cose Dimenticate e Mai Amate. Il 
Principe Dimenticato dimora nel Castello delle Cose Perdute su 
Thelanis. I suoi attendenti sono folletti scaltri e subdoli, e umani 
che non furono mai apprezzati nella loro vita mortale. C’è chi dice 
che i kenku siano servitori del Principe Dimenticato, fuggiti dal 
suo servizio: il Principe avrebbe rubato le loro voci per punirli, 
ma un kenku potrebbe riconquistarla compiendo un’impresa 
particolarmente geniale. Che sia vero o meno, il Principe ha seguaci 
sparsi in tutto il Khorvaire, ladri pronti a offrire in sacrificio oggetti 
mai apprezzati e segreti sottovalutati, in cambio della guida e dei 
doni del Principe. È raro che i seguaci del Principe Dimenticato 
lavorino assieme, ma possono essercene presenti in molte posizioni 
di comando. Alcuni elfi dei Casati dell’Ombra ricevono visioni dal 
Principe quando entrano in trance, e i cangianti dei Tiranni di Sharn 
spesso compiono furti estremamente filosofici in nome del Principe, 
rubando cuori o volti. Sebbene tali furti spesso non siano notati dal 
resto del mondo, il Principe Dimenticato trae piacere anche nel 
vedere gli individui acclamati ingiustamente cadere in disgrazia, 
e i suoi agenti potrebbero agire per smascherare questi impostori. 
Gli avventurieri potrebbero essere costretti a trattare col Principe 
se questo possiede qualcosa di cui loro hanno bisogno... forse un 
artefatto o un segreto da tempo dimenticato, ora sigillato nelle cripte 
del suo oscuro castello.
Il Principe come Alleato o Patrono. Il Principe Dimenticato 
potrebbe manifestarsi a quegli individui che sono stati a loro volta 
dimenticati o poco apprezzati, purché veda del potenziale in loro. 
A volte li porta nel Castello delle Cose Perdute, mente in altri casi 
ne fa degli agenti e fornisce loro un obiettivo, ricompensandoli per i 
loro servigi con doni o segreti. Il background del monello è un’ottima 
opzione per qualcuno che è stato dimenticato dal mondo ma scelto 
dal Principe, mentre il background da eremita potrebbe rappresentare 
qualcuno che ha passato buona parte della vita nel Castello delle 
Cose Perdute; il suo privilegio di Scoperta potrebbe essere collegato 
a un segreto o a un artefatto dimenticato da tempo e rinvenuto nel 
castello. Il Principe Dimenticato potrebbe essere il signore fatato 
che funge da patrono per un warlock, oppure esser colui che dona la 
sua arma a un warlock Lama del Sortilegio; quali saranno la storia 
dimenticata e il destino di quell’arma? Il Principe Dimenticato può 
anche essere un patrono interessante per un bardo del Collegio della 
Sapienza; il Principe apprezza i segreti che nessun altro considera 
preziosi, e il privilegio Parole Taglienti può essere rappresentato 
come un’opportunità sottratta a un avversario, un trucco insegnato dal 
Principe Dimenticato. Il Principe potrebbe insegnare a un ladro le doti 
di un Ingannatore Arcano o le abilità di un Furfante, purché questi sia 
disposto a usare tali abilità al servizio del Principe.

--- PAGE 260 ---
259
Capitolo 8   |   Amici e Nemici
BRUNO BALIXAYASTRUBETSKAYA
Le missioni assegnate dal Principe solitamente 
riguardano il furto di un oggetto o di un segreto. 
Queste cose potrebbero non apparire importanti 
ai proprietari e le missioni potrebbero facilmente 
essere aggiunte alla missione di un’avventura già 
programmata: “Quando andrai alla Rocca del 
Terrore, ruba l’anello sotto il letto del custode”. Il 
Principe potrebbe insegnare ai suoi agenti un rituale 
di dieci minuti che consenta di trasferire l’oggetto 
richiesto su Thelanis (un rituale che funziona solo 
con gli oggetti che il Principe vuole, e che quindi 
non può essere usato per sbarazzarsi di qualsiasi 
oggetto). Il Principe potrebbe anche incaricare i suoi 
agenti di smascherare o spodestare un individuo la 
cui reputazione è immeritata o di prestare assistenza 
a chi non è apprezzato. È importante ricordare che il 
bene e il male non hanno nulla a che fare con questi 
giudizi; il Principe potrebbe ordinare ai suoi agenti di 
spodestare chi usa una reputazione immeritata per 
una buona causa, o per aiutare un serial killer che 
viene sottovalutato!
Il Principe come Nemico. Il modo più semplice 
di inserire il Principe in una storia è fare in 
modo che uno dei suoi agenti rubi qualcosa di 
cui gli avventurieri hanno bisogno o metta in 
crisi un’organizzazione o un patrono per cui i 
personaggi lavorano. Questo si collega all’idea che 
il Principe potrebbe prendere di mira chi gode di 
una reputazione immeritata anche se la usa per fare 
del bene; gli avventurieri potrebbero essere presi di 
mira se godono di una fama che il Principe considera 
immeritata. Oppure i personaggi potrebbero scoprire 
che ciò di cui hanno bisogno fu trafugato molto 
tempo fa dal Principe... oppure che un oggetto 
acquisito di recente e di cui hanno un disperato 
bisogno è scomparso, e nessun altro sembra 
ricordarsene. I personaggi potrebbero anche 
essere inviati contro il Principe da un altro 
patrono immortale; forse il Principe ha rubato 
un ricordo della Regina della Foresta, che lo 
rivuole indietro.
Il Potere dei Segreti. Una parte cruciale 
della storia del Principe Dimenticato è il 
fatto che egli stesso è stato dimenticato. 
Se un personaggio dovesse in qualche 
modo apprendere il vero nome del Principe 
Dimenticato nel corso delle sue avventure, otterrà 
vantaggio ai tiri salvezza contro tutte le sue azioni 
di tana.

--- PAGE 261 ---
260
Capitolo 8   |   Amici e Nemici
La Tana del Principe Dimenticato
Il Principe dimora nel Castello delle Cose Perdute su Thelanis. Il 
castello sembra costituire uno strato indipendente di Thelanis; se 
esiste in qualche altro reame, la sua ubicazione è stata dimenticata. 
Non ci sono porte che consentono di uscire dal castello, tutte le 
finestre sono sigillate e mostrano scene di luoghi che sono stati 
dimenticati. L’unico modo di entrare o uscire dal castello è attraverso 
la magia, che si tratti di un incantesimo, una zona di manifestazione 
o un portale. I portali possono assumere molte forme, come per 
esempio il sacco descritto nella leggenda soprastante; le persone 
normali dimenticano l’ubicazione di un portale entro un’ora dalla sua 
scoperta, anche se i personaggi giocanti e altri individui degni di nota 
potrebbero essere immuni a questo effetto. I personaggi potrebbero 
scoprire per esempio che quella che sembra una normale borsa 
conservante può fungere da portale per il Castello delle Cose Perdute.
Azioni di Tana. Finché si trova all’interno del suo Castello, 
il Principe Dimenticato può invocare la magia ambientale per 
effettuare le sue azioni di tana. A conteggio di iniziativa 20 (in caso 
di parità di iniziativa, il Principe perde), il Principe Dimenticato 
effettua un’azione di tana per provocare uno degli effetti seguenti. 
Non può usare lo stesso effetto per due round di fila.
•	 Ogni creatura che ha inflitto danni al Principe Dimenticato 
entro l’ultimo round deve superare un tiro salvezza su 
Destrezza con CD 23, altrimenti subisce 26 (4d12) danni 
psichici dalla manifestazione della sua vendetta.
•	 Il Principe Dimenticato può sottrarre la vita stessa ai suoi 
avversari. Una creatura che il Principe Dimenticato sia in 
grado di vedere deve effettuare un tiro salvezza su Costituzione 
con CD 23. Se lo fallisce, il bersaglio subisce 27 (6d8) danni 
necrotici e il Principe Dimenticato recupera un ammontare di 
punti ferita pari all’ammontare di danni necrotici inflitti.
•	 Il Principe Dimenticato usa il suo tratto Doni Rubati su una 
creatura che si trovi all’interno della sua tana e che egli sia in 
grado di vedere, a prescindere dalla distanza. Questo effetto dura 
fino a conteggio di iniziativa 20 del round successivo al seguente.
Il Principe Dimenticato
Folletto Medio, caotico neutrale
—
Classe Armatura 22 (Ammantato di Ombre)
Punti Ferita 237 (25d8 + 125)
Velocità 9 m
—
FOR
DES
COS
INT
SAG
CAR
20 (+5)
26 (+8)
20 (+5)
21 (+5)
22 (+6)
26 (+8)
—
Tiri Salvezza Des +15, Int +12, Sag +13, Car +15
Abilità Acrobazia +15, Furtività +15, Inganno +22, Intimidire +15, 
Percezione +13, Rapidità di Mano +15, Sopravvivenza +13
Resistenze ai Danni necrotico, psichico; contundente, perforante e 
tagliente da attacchi non magici
Immunità alle Condizioni accecato, affascinato, indebolimento, 
pietrificato, spaventato
Sensi Percezione passiva 23, vista pura 36 m
Linguaggi tutti
Sfida 21 (33.000 PE)
—
Ammantato di Ombre. Il Principe aggiunge metà del suo modificatore 
di Carisma come bonus alla sua CA.
Armi Magiche. Gli attacchi con arma del Principe sono magici.
Doni Rubati. Il Principe ruba i doni di altri con mani rapide quanto 
l’oscurità. Come azione bonus, il Principe obbliga una creatura situata 
entro 18 metri da lui e che egli sia in grado di vedere a effettuare una 
prova di Saggezza (Percezione) con CD 25. In caso di fallimento, il 
Principe Dimenticato ruba uno dei tratti seguenti dal bersaglio fino alla 
fine del proprio turno successivo:
1. Abilità nelle Armi. Per la durata dell’effetto, il bersaglio subisce 
svantaggio ai tiri per colpire con arma e il Principe ottiene vantaggio 
agli attacchi con la Falce Oscura.
2. Caratteristica da Incantatore. Per la durata dell’effetto, il bersaglio 
subisce svantaggio ai tiri per colpire con incantesimo e tutte le creature 
dispongono di vantaggio ai tiri salvezza effettuati per resistere agli 
incantesimi del bersaglio. Inoltre, tutte le creature subiscono svantaggio 
ai tiri salvezza per resistere agli incantesimi del Principe.
3. Velocità. La velocità base sul terreno del bersaglio è ridotta di 
6 metri (fino a un minimo di 1,5 metri). Inoltre, il Principe può 
effettuare l’azione di Disimpegno come azione bonus e la sua 
velocità base sul terreno aumenta di 6 metri.
Incantesimi Innati. La caratteristica innata da incantatore del Principe 
è Carisma (tiro salvezza degli incantesimi CD 23, +15 al tiro per colpire 
degli attacchi con incantesimo). Il Principe può lanciare i seguenti 
incantesimi innati, che non richiedono alcuna componente materiale:
A volontà: mano magica, anti-individuazione, passare senza tracce, 
sortilegio (come incantesimo di 5° livello), tocco gelido (17° livello)
3/giorno ognuno: invisibilità superiore, loquacità
1/giorno ognuno: modificare memoria, suggestione di massa
Ombra Furtiva. Finché si trova in condizioni di luce fioca o oscurità, il 
Principe può effettuare l’azione di Nascondersi come azione bonus.
Passo Fatato. Il Principe può teletrasportarsi di un massimo di 9 metri 
fino a uno spazio libero che sia in grado di vedere come azione bonus.
Protagonista Thelaniano. Il Principe non può essere ucciso 
permanentemente. Se scende a 0 punti ferita, scompare in 
un’esplosione di ombre che infligge 36 (8d8) danni necrotici a ogni 
creatura entro 4,5 metri da lui. 1d4 giorni dopo, si riforma nel Castello 
delle Cose Perdute e recupera tutti i suoi punti ferita.
Resistenza alla Magia. Il Principe dispone di vantaggio ai tiri salvezza 
contro incantesimi e altri effetti magici.
Resistenza Leggendaria (3/giorno). Se il Principe fallisce un tiro 
salvezza, può scegliere invece di superarlo.
Azioni
Multiattacco. Il Principe effettua due attacchi con la Falce Oscura.
Falce Oscura. Attacco con Arma da Mischia: +15 al tiro per colpire 
portata 1,5 m, un bersaglio. Colpito: 15 (2d6 + 8) danni taglienti e 14 
(4d6) danni necrotici.
Fili della Memoria (Ricarica 5-6). Il Principe ruba i ricordi dei 
nemici vicini, alterando le loro capacità. Il Principe obbliga fino a tre 
creature situate entro 18 metri da lui a effettuare un tiro salvezza su 
Saggezza con CD 23. Se un bersaglio lo fallisce, subisce 28 (8d6) danni 
psichici e i suoi ricordi gli vengono sottratti per 1 minuto. Durante quel 
periodo, ogni volta che il bersaglio effettua un tiro per colpire, una 
prova di caratteristica o un tiro salvezza, deve tirare un d4 e sottrarre 
il risultato dal tiro per colpire, dalla prova di caratteristica o dal tiro 
salvezza. Il bersaglio può effettuare un tiro salvezza su Saggezza alla 
fine di ogni suo turno; se lo supera, l’effetto per lui termina.
Azioni Leggendarie
Il Principe Dimenticato può effettuare 3 azioni leggendarie, scelte tra le 
opzioni sottostanti. Può usare solo un’opzione di azione leggendaria alla 
volta e solo alla fine del turno di un’altra creatura. Il Principe Dimenticato 
recupera le azioni leggendarie spese all’inizio del proprio turno.
Falce Oscura. Il Principe effettua un attacco con la Falce Oscura.
Passo Fatato. Il Principe usa il suo Passo Fatato.
Marchiato dalla Vendetta. Il Principe lancia sortilegio come 
incantesimo di 5° livello.

--- PAGE 262 ---
261
Capitolo 8   |   Amici e Nemici
OLIE BOLDADOR
La Regina della Foresta
Ci fu un tempo in cui il mondo era una foresta priva di città, e non 
esisteva l’acciaio. La Regina della Foresta regnava sulla Selva Sconfi-
nata e garantiva la pace tra i popoli e le bestie. Con il passare dei 
secoli, però, i suoi figli divennero irrequieti all’ombra delle fronde. 
Il figlio maggiore si recò da lei e disse: “Madre, io sogno la guerra! 
Voglio erigere una fortezza e brandire una lama d’acciaio”. La Regina 
rispose: “Allora lascia la foresta, ma non portare il tuo metallo nel 
mio dominio”. E così il principe lasciò il bosco e fondò il regno di 
Karrnath. Il giorno dopo, la figlia maggiore si presentò al cospetto 
della Regina. “Madre, io sogno la magia! Voglio erigere una torre ed 
evocare il fuoco!” La Regina rispose: “Allora lascia la foresta, ma non 
lanciare i tuoi incantesimi nel mio dominio”. E così la principessa la-
sciò il bosco e fondò il regno di Thaliost. Uno dopo l’altro, i figli della 
Regina se ne andarono, finché ella non rimase da sola nei boschi, 
assieme agli spiriti e alle bestie. Man mano che ogni figlio ampliava 
il suo regno, i boschi si facevano più piccoli e più lontani, e il cuore 
della Regina della Foresta divenne freddo e amareggiato. I popoli 
del mondo sono i suoi pronipoti, e lei non farà del male a chi resta 
sul sentiero e rispetta le bestie della foresta. Chi devia dal sentiero, 
evoca il fuoco o va a caccia armato di metallo, è invece uno stolto che 
finirà per smarrirsi nella Selva Sconfinata e non rivedrà mai più la 
luce del giorno.
Dal Bosco Torreggiante nelle Terre dell’Eldeen alle Corone 
Strazianti del Thrane, dall’Antro Verde del Breland alla Foresta 
del Monte Ombra del Karrnath, ovunque i viaggiatori attraversino 
il cuore di una foresta, si raccontano storie sulla Regina della 
Foresta. È la signora delle driadi, legata a ogni ramo e a ogni 
radice. È una creatura orgogliosa, e quando protegge i suoi 
sudditi sa essere spietata; ma sa anche condividere molte 
meraviglie con chi entra nei suoi boschi a mani vuote e a occhi 
aperti. La storia narrata più sopra è palesemente apocrifa, ma 
è una storia comune di cui esistono molte varianti, come per 
esempio quelle in cui al posto delle nazioni i figli della Regina 
fondano i paesi di una regione. A prescindere dalle versioni, 
il messaggio resta lo stesso: esiste una potenza che veglia sui 
boschi. Le storie spesso variano in base alla natura della foresta 
locale; presso il Bosco Torreggiante, la Regina della Foresta 
viene spesso raffigurata come benevola, mentre nei pressi del 
Bosconotte del Karrnath si racconta di come il tradimento dei 
figli gelò il cuore della Regina della Foresta, trasformandola in 
una sovrana crudele e desiderosa di vendetta.
La Regina delle Selve e dei Boschi. La Regina della Foresta 
regna sulla Selva Sconfinata all’interno di Thelanis, un reame 
arboreo popolato da bestie feroci e folletti selvatici. La Selva 
spesso si riversa nei boschi del mondo attraverso le zone di 
manifestazione nascoste nel cuore della foresta; in questi luoghi, 
gli alberi fungono da rifugi per le driadi e le bestie dimostrano 
un’astuzia inconsueta. In determinate circostanze, i viaggiatori 
che attraversano una zona potrebbero perfino ritrovarsi nella 
Selva. Queste foreste solitamente sono attraversate da sentieri 
ben marcati che evitano questi pericoli, ribadendo il precetto 
di non deviare mai dal sentiero. I druidi dei Cantori Verdi 
conoscono dei rituali che possono collegare una foresta alla Selva 
Sconfinata e stabilire una zona di manifestazione temporanea in 
qualsiasi fitto bosco. L’influenza della Regina può essere percepita 
anche in qualsiasi foresta, nei periodi in cui Eberron e Thelanis 
sono adiacenti. Analogamente alle storie, anche la personalità 
della Regina spesso rispecchia la foresta in cui si manifesta al 
momento; la Regina della Foresta tende a essere più benevola 
nella Landa del Crepuscolo e più crudele nel Bosconotte.
La Regina come Alleata o Patrona. La Regina della Foresta ha 
un solido legame con i Cantori Verdi e qualsiasi druido o ranger dei 
Cantori Verdi potrebbe averla come sua patrona. Può anche essere 
scelta da un warlock che abbia un signore fatato come patrono, 
ma le magie che insegna sono di natura primordiale e non arcana. 
Questo non cambia gli incantesimi disponibili per il warlock: 

--- PAGE 263 ---
262
Capitolo 8   |   Amici e Nemici
BOB GREYVENSTEIN
significa semplicemente che i suoi incantesimi attingono alle forze 
elementali e al potere dei folletti anziché alle formule arcane. 
Un’opzione più esotica potrebbe essere quella di un personaggio con 
il background da Forestiero che si è smarrito nella Selva Sconfinata 
da bambino ed è stato cresciuto alla corte della Regina della Foresta.
A prescindere dalle origini, un personaggio alleato con la 
Regina della Foresta ha il dovere di rispettare le sue regole.
•	 Non usare armi o armature di metallo.
•	 Non uccidere una bestia naturale con la magia o per divertimento.
•	 Proteggere chi segue un sentiero ben marcato, a meno che non 
danneggi la foresta con le sue azioni.
•	 Aiutare qualsiasi folletto della foresta che si rivolga al 
personaggio nel momento del bisogno.
Al di là di questi principi base, le missioni della Regina della 
Foresta solitamente sono legate in qualche modo ai boschi. Un 
agente della Regina della Foresta potrebbe ricevere l’incarico 
di riconsacrare un boschetto, di distruggere un’infestazione di 
aberrazioni o di altri predatori innaturali, o di impedire a un 
ambizioso casato portatore del marchio di ampliare i suoi domini 
inglobando una foresta. al di fuori delle foreste, un agente potrebbe 
ricevere l’incarico di recuperare una reliquia rubata dalla Selva 
Sconfinata (e una volta recuperata, potrebbe avere l’onore di tenere 
quell’artefatto con sé nel corso delle sue avventure). Gli agenti 
della regina della Foresta potrebbero essere incaricati di fungere 
da emissari, di negoziare con gli agenti degli altri signori fatati o 
di interagire con le Guglie Fatate. O forse una coltre di oscurità è 
calata sulla Selva Sconfinata, una cancrena comparsa quando le 
foreste del Cyre sono state annientate dalla Tragedia. La Regina 
della Foresta potrebbe incaricare un gruppo di mortali di esplorare 
questa regione all’interno della Selva, oppure inviarli a esplorare la 
Landa Gemente in cerca di una cura pe quella terra ferita.
La Regina come Nemica. Un personaggio potrebbe inimicarsi 
la Regina violando una delle sue regole mentre si trova nei suoi 
boschi, o forse uccidendo una delle sue bestie preferite o uno degli 
agenti più devoti. Un’inimicizia personale di questo tipo potrebbe 
fare del personaggio il bersaglio di varie minacce naturali (le 
bestie lo aggrediscono, durante i viaggi nelle terre selvagge viene 
condotto fuori strada) o degli spiritelli più maliziosi. Un personaggio 
potrebbe anche suscitare l’ira della Regina impossessandosi di una 
Armi di Legno e d’Osso
La Regina della Foresta ordina a coloro che rispettano le sue regole 
di non uccidere mai con l’acciaio e di non indossare armature di 
metallo. Questa può essere una limitazione molto seria per un 
ranger o un altro personaggio in grado di utilizzare armi da guerra o 
armature medie e pesanti. Questi personaggi possono però mettersi 
in cerca di equipaggiamento in legnobronzeo, un tipo di legno 
esotico che cresce solo su Aerenal e in alcuni boschetti nascosti nel 
cuore del Bosco Torreggiante. Questo legno straordinariamente 
denso può essere usato per fabbricare armature prive di metallo 
ma in grado di fornire le stesse statistiche di qualsiasi armatura 
media o pesante. È possibile ricavare dal legnobronzeo anche frecce 
e quadrelli da balestra: queste munizioni non si romperanno più 
spesso delle loro controparti in acciaio. Analogamente, le armature 
in fogliatessuta sono ricavate dalle foglie degli alberi di legnobronzeo 
trattate alchemicamente e possono fornire lo stesso livello di 
protezione di un’armatura di cuoio borchiato o di una cotta di maglia.
Le armature e le armi fabbricate usando queste sostanze 
sono generalmente disponibili soltanto ad Aerenal o nel Bosco 
Torreggiante, ma se il background del personaggio lo consente, 
il DM può consentire che l’equipaggiamento di partenza del 
personaggio sia fatto di questi materiali. Un’altra opzione è 
un’arma formata dalle ossa di una mostruosità; anche in questo 
caso, il principio è che l’arma sia identica a un’arma standard in 
termini di meccaniche di gioco, ma non violi il divieto della Regina 
della Foresta riguardo alle armi di metallo. Se un personaggio usa 
un’arma d’osso, sicuramente quell’arma dovrebbe avere una storia: 
da quale creatura proviene? Chi ha ucciso la bestia e modellato 
l’arma, e in che modo il personaggio ne è entrato in possesso?

--- PAGE 264 ---
263
Capitolo 8   |   Amici e Nemici
EKATERINA YASTRUBETSKAYA
sua reliquia da una foresta, magari senza sapere che quell’oggetto 
magico è legato al bosco. Su scala più ampia, la Regina della 
Foresta potrebbe stancarsi dell’avanzata del mondo civilizzato. Le 
foreste che contengono le sue zone di manifestazione potrebbero 
espandersi, i villaggi e i paesi lungo i confini potrebbero essere 
attaccati da folletti e bestie feroci o invase dalla vegetazione. Gli 
avventurieri troveranno un modo per placare la furia della Regina o 
dovranno sconfiggerla per fermare la sua avanzata?
La Tana della Regina della Foresta
La Regina della Foresta veglia sulla Selva Sconfinata di Thelanis, 
dove fauni e driadi danzano nelle radure illuminate da spiritelli 
di luce e placide bestie vivono assieme nei pressi di ruscelli 
scintillanti. Una serie di sentieri collega tra loro i luoghi sicuri del 
bosco, ma se qualcuno devia dal sentiero, la Selva Sconfinata tiene 
fede al suo nome; quegli stolti rischiano di vagare all’infinito, finché 
la Regina non avrà pietà di loro e li condurrà fuori.
Azioni di Tana. Finché si trova all’interno della Selva Sconfinata, 
la Regina della Foresta può invocare la magia ambientale per 
effettuare le sue azioni di tana. A conteggio di iniziativa 20 (in caso di 
parità di iniziativa, la Regina perde), la Regina della Foresta effettua 
un’azione di tana per provocare uno degli effetti seguenti. Non può 
usare lo stesso effetto per due round di fila.
• Una fitta e intricata coltre di cespugli cresce in un’area quadrata
del lato di 15 metri entro 36 metri dalla Regina della Foresta.
Ogni creatura in questi cespugli deve usare 6 metri di movimento
per ogni 1,5 metri di movimento. Inoltre, una creatura nei
cespugli deve superare un tiro salvezza su Saggezza con CD 23,
altrimenti si addormenterà a causa delle proprietà soporifere
dei boccioli presenti sui cespugli. Una creatura addormentata
in questo modo si sveglia se subisce danni, se qualcuno usa
un’azione per scuoterla o per schiaffeggiarla, oppure a conteggio
di iniziativa 20 del round successivo al seguente.
• La Regina della Foresta evoca una massa di radici e rampicanti
dal terreno sotto di lei per formare un groviglio protettivo
pressoché impenetrabile. Fino a conteggio di iniziativa 20 del
round seguente, dispone di copertura totale.
• Una creatura entro 27 metri dalla Regina della Foresta deve
effettuare un tiro salvezza su Carisma con CD 23. Se lo fallisce,
il bersaglio dell’incantesimo è ostacolato fino a conteggio di
iniziativa 20 del round successivo al seguente. Durante quel
periodo, quando il bersaglio lancia un incantesimo di livello pari
o superiore al 1°, deve spendere uno slot incantesimo superiore
di un livello rispetto al livello in cui l’incantesimo viene lanciato.
Se il bersaglio non ha uno slot superiore di un livello rispetto a
quello dell’incantesimo, non può lanciare quell’incantesimo.
La Regina della Foresta
Folletto Grande, neutrale
—
Classe Armatura 15 (20 nella Selva Sconfinata)
Punti Ferita 238 (28d10 + 84)
Velocità 12 m
—
FOR
DES
COS
INT
SAG
CAR
14 (+2)
20 (+5)
16 (+3)
20 (+5)
22 (+6)
26 (+8)
—
Tiri Salvezza Des +12, Sag +13, Car +15
Abilità Addestrare Animali +13, Furtività +12, Inganno +22, Intuizione 
+13, Natura +19, Percezione +13
Resistenze ai Danni freddo, necrotico, psichico
Immunità ai Danni veleno; contundente, perforante e tagliente delle 
armi di metallo
Immunità alle Condizioni affascinato, afferrato, avvelenato, 
indebolimento, spaventato, trattenuto
Sensi Percezione passiva 23, vista pura 36 m
Linguaggi tutti, telepatia 36 m
Sfida 23 (50,000 PE)
—
Grazia della Regina della Foresta. Finché la Regina della Foresta si 
trova nella Selva Sconfinata, la sua CA è pari a 20.
Imperscrutabile. La Regina della Foresta è immune a qualsiasi effetto 
in grado di percepire le sue emozioni o leggere i suoi pensieri, nonché 
a qualsiasi incantesimo di divinazione a cui si opponga. Le prove di 
Saggezza (Intuizione) effettuate per discernere le intenzioni o la 
sincerità della Regina delle Foresta subiscono svantaggio.
Incantesimi Innati. La caratteristica innata da incantatore della 
Regina della Foresta è Carisma (tiro salvezza degli incantesimi CD 23, 
+15 al tiro per colpire degli attacchi con incantesimo). La Regina della 
Foresta può lanciare i seguenti incantesimi innati, che non richiedono 
alcuna componente materiale:
A volontà: artificio druidico, dominare bestie, frusta di spine (17° 
livello), intralciare
3/ giorno ognuno: crescita di spine, evoca folletto, metamorfosi, muro 
di spine, riscaldare il metallo, traslazione arborea
1/ giorno ognuno: dominare mostri, miraggio arcano
Mimetismo nel Bosco. La Regina della Foresta dispone di vantaggio alle 
prove di Destrezza (Furtività) effettuate per nascondersi nei terreni boscosi.
Parlare con le Bestie e i Vegetali. La Regina della Foresta può comunicare 
con le bestie e i vegetali come se condividesse con loro un linguaggio.
Passo Arboreo. Per una volta nel suo turno, la Regina della Foresta 
può usare 3 metri del suo movimento per entrare magicamente in 
un albero vivente entro la sua portata e uscire da un secondo albero 
vivente situato entro 18 metri dal primo, comparendo in uno spazio 
libero entro 1,5 metri dal secondo albero. Entrambi gli alberi devono 
essere di taglia Grande o superiore.
Protagonista Thelaniana. La Regina della Foresta non può essere 
uccisa permanentemente. Se scende a 0 punti ferita, si sfalda in un 
cumulo di foglie che si essiccano rapidamente e vengono spazzate via 
dal vento. 1d4 giorni dopo si riforma nella Selva Sconfinata e recupera 
tutti i suoi punti ferita.
Resistenza alla Magia. La Regina della Foresta dispone di vantaggio ai 
tiri salvezza contro incantesimi e altri effetti magici.
Resistenza Leggendaria (3/giorno). Se la Regina della Foresta 
fallisce un tiro salvezza, può scegliere invece di superarlo.
Azioni
Multiattacco. La Regina della Foresta effettua due attacchi in mischia.
Rampicante Afferrante. Attacco con Incantesimo in Mischia: +15 
al tiro per colpire, portata 12 m, un bersaglio. Colpito: 21 (3d8 + 8) 
danni contundenti e il bersaglio è afferrato (CD 12 per sfuggire). La 
Regina della Foresta genera nuovi rampicanti dal terreno, quindi non 
ha limite al numero di creature che può afferrare.
Bastone Verdeggiante. Attacco con Arma da Mischia: +12 al tiro 
per colpire, portata 3 m, un bersaglio. Colpito: 12 (2d6 + 5) danni 
contundenti e 17 (5d6) danni da forza.
Azioni Leggendarie
La Regina della Foresta può effettuare 3 azioni leggendarie, scelte tra 
le opzioni sottostanti. Può usare solo un’opzione di azione leggendaria 
alla volta e solo alla fine del turno di un’altra creatura. La Regina della 
Foresta recupera le azioni leggendarie spese all’inizio del proprio turno.
Attacco. La Regina della Foresta effettua un attacco con il Rampicante 
Afferrante o con il Bastone Verdeggiante.
Stritolare. Una creatura afferrata dal Rampicante Afferrante della 
Regina della Foresta subisce 27 (5d10) danni contundenti.
Tocco della Natura. La Regina della Foresta lancia un incantesimo.

--- PAGE 265 ---
